
# မြန်မာသဒ္ဒါ

အတွဲ(၁)၊ အခန်း(၄)

ပြည်ထောင်စု မြန်မာနိုင်ငံတော် အစိုးရ
ပညာရေးဝန်ကြီးဌာန
မြန်မာစာအဖွဲ့

အမှာစာ

မြန်မာ့ဆိုရှယ်လစ်လမ်းစဉ်ပါတီ ဥက္ကဋ္ဌကြီးက မြန်မာစာ အဓွန့်ရှည်စွာ တည်တံ့ခိုင်မြဲရေးကို ရည်သန်၍ မြန်မာသဒ္ဒါ ကျမ်းများပြုစုရန် လမ်းညွှန်မိန့်ကြားခဲ့သည်နှင့်အညီ မြန်မာအဖွဲ့သည် မြန်မာသဒ္ဒါ အခြေပြုကျမ်းကို ရှေးဦးစွာ ပြုစုခဲ့ပါသည်။ ထိုမြန်မာသဒ္ဒါ အခြေပြုကျမ်းကို အခြေခံလျက် ကျောင်းများတွင် မြန်မာသဒ္ဒါကို လွယ်ကူစွာ လေ့လာ သင်ယူနိုင်ရန် အတွက် ကျောင်းသူကျောင်းသားတို့၏ အသက်၊ ဉာဏ်ရည်နှင့် ဆီလျော်မည့် သဒ္ဒါ ကျမ်းများ ကို ဆက်လက်ပြုစုရန် မြန်မာ့ဆိုရှယ်လစ် လမ်းစဉ်ပါတီ ဥက္ကဋ္ဌကြီးသည် မြန်မာစာအဖွဲ့ အားလမ်းညွှန်ခဲ့ ပါသည်။ ထိုလမ်းညွှန်ချက်ကို အလေးအနက်ခံယူလျက် မြန်မာသဒ္ဒါကို အတွဲ(၃)တွဲခွဲကာ ပြုစုပါသည်။ မြန်မာသဒ္ဒါအတွဲ(၁)ကို အခြေခံပညာအလယ်တန်း အတွက်၊ မြန်မာသဒ္ဒါ အတွဲ(၂)ကို အခြေခံအထက် တန်းအတွက်၊ မြန်မာသဒ္ဒါ အတွဲ(၃)ကို တက္ကသိုလ် အတွက် ရည်ရွယ်ပါသည်။ မြန်မာသဒ္ဒါ (၃)တွဲကို ပြုစုရခြင်း၏ ရည်ရွယ်ချက်မှာ ကျောင်းသူကျောင်းသား များနှင့် မြန်မာစာ လေ့လာသူများ မြန်မာသဒ္ဒါ၏ အခြေခံ သဘောသဘာဝကို နားလည်၍ မြန်မာစာရေးသားရာ၌ မြန်မာသဒ္ဒါနည်းနှင့်အညီ စည်းကမ်းတကျ ရေးသားတတ်စေရန်ပင် ဖြစ်ပါသည်။ ထိုရည်ရွယ်ချက်ကို အခြေခံလျက် ကျောင်းသူကျောင်းသားတို့ ဗျည်းသံများ အကြောင်း ပိုမို နားလည် စေရန်လည်းကောင်း၊ ဝါစင်္ဂများကို စိတ်ဖြာ၍ နားလည်စေရန် လည်းကောင်း၊ ဝါကျရိုးနှင့် ဝါကျရော အခြေခံကို နားလည်စေရန်လည်းကောင်း ဤမြန်မာသဒ္ဒါ အတွဲ(၁)၊ အခန်း(၄)ကို ပြုစုပါသည်။ မြန်မာသဒ္ဒါ ကျမ်းများကို ပြုစုရာတွင် ကျောင်းသူကျောင်းသားများ၏ အသက်နှင့် အတန်းကို ချင့်၍ ဉာဏ်ရည်နှင့်လိုက်အောင် အဆင့်ဆင့် ပိုင်းခြားပြုစုပါသည်။ အခန်းလိုက် အခန်းလိုက် ကျေညက် အောင် လေ့လာကြခြင်းဖြင့် မြန်မာသဒ္ဒါကို အခြေခံ ခိုင်ခိုင်တတ်မြောက်ကြမည်ဟု ယုံကြည်ပါသည်။
မြန်မာစာအဖွဲ့

မာတိကာ

- [ဗျည်းအက္ခရာ(၄)မျိုး](#ဗျည်းအက္ခရာ(၄)မျိုး)
- [နာမ်](#နာမ်)
- [နာမ်စား](#နာမ်စား)
- [ကြိယာ](#ကြိယာ)
- [နာမဝိသေသန](#နာမဝိသေသန)
- [အညွှန်းနာမဝိသေသနနှင့်အညွှန်းနာမ်စား](#အညွှန်းနာမဝိသေသနနှင့်အညွှန်းနာမ်စား)
- [ကြိယာဝိသေသန](#ကြိယာဝိသေသန)
- [ဝိဘတ်](#ဝိဘတ်)
- [သမ္ဗန္ဓ](#သမ္ဗန္ဓ)
- [ဝါကျဆက်သမ္ဗန္ဓနှင့်နာမ်ဝိဘတ်](#ဝါကျဆက်သမ္ဗန္ဓနှင့်နာမ်ဝိဘတ်)
- [နာမ်ပစ္စည်း](#နာမ်ပစ္စည်း)
- [ဝါကျ](#ဝါကျ)
- [ဝါကျရိုးနှင့်ဝါကျရော](#ဝါကျရိုးနှင့်ဝါကျရော)
- [စကားလုံးအညွှန်း](#စကားလုံးအညွှန်း)

---

# ဗျည်းအက္ခရာ(၄)မျိုး

၁။ ဗျည်းအက္ခရာ တို့၏ ပင်ကိုအသံ၊ ပြင်းမှု၊ မပြင်းမှု၊ လျော့မှု၊ တင်းမှု ကို အခြေခံ၍ ဗျည်း အက္ခရာတို့ကို (၄)မျိုးခွဲသည်။

၄င်းတို့မှာ -

- ဃောသအက္ခရာ (သံပြင်းအက္ခရာ)
- အဃောသအက္ခရာ (သံညင်းအက္ခရာ)
- ဓနိတအက္ခရာ (သံတင်းအက္ခရာ)
- သိထိလ အက္ခရာ (သံလျော့အက္ခရာ)

တို့ဖြစ်ကြသည်။

## (က) ဃောသအက္ခရာ (သံပြင်းအက္ခရာ)

ယင်း(၄)မျိုးတွင် ပင်ကိုအားဖြင့် ပြင်းသော အသံ (သံပြင်း) ရှိသော အက္ခရာကို ဃောသအက္ခရာဟု ခေါ်သည်။ ဃောသအက္ခရာ အလုံး (၂၀)ရှိသည်။

၄င်းတို့မှာ

- တတိယ အက္ခရာ (၅)လုံး (ဂ၊ဇ၊ဍ၊ဒ၊ဗ)
- စတုတ္ထ အက္ခရာ (၅)လုံး (ဃ၊ဈ၊ဎ၊ဓ၊ဘ)
- ပဉ္စမ အက္ခရာ (၅)လုံး (င၊ည၊ဏ၊န၊မ)
- အဝဂ်အက္ခရာ (၅)လုံး (ယ၊ရ၊လ၊ဝ၊သ၊ဠ)

တို့ဖြစ်ကြသည်။

(ထိုဗျည်းအက္ခရာ အလုံး(၂၀)တို့၌ ပင်ကိုအားဖြင့် ပြင်းသောအသံ (သံပြင်း) အသီးသီး ရှိကြသော ကြောင့် ရွတ်ဆိုသောအခါ အသံ ပြင်းပြင်း ထွက်ကုန်၏။ ထို့ကြောင့် ထိုဗျည်းအက္ခရာ အလုံး(၂၀)တို့ကို ဃောသအက္ခရာဟု ခေါ်သည်။)

မှတ်ချက်။ ။ရှေးဟောင်း သဒ္ဒါကျမ်းတို့မူ 'ဟ' ကို ဃောသ (သံပြင်း
အက္ခရာ) တွင် ထည့်သွင်းရေတွက်၍ ဃောသအက္ခရာ (၂၁)လုံးဟု ပြသည်။
(ခ) အဃောသအက္ခရာ (သံညင်းအက္ခရာ) ။ ။ပင်ကိုအားဖြင့် မပြင်းသော အသံ (သံညင်း)ရှိ
သော အက္ခရာကို အဃောသအက္ခရာဟု ခေါ်သည်။
အဃောသအက္ခရာ (၁၂)လုံးရှိသည်။ ၄င်တို့မှာ -
(၁) ပထမ အက္ခရာ (၅)လုံး (က၊စ၊ဋ၊တ၊ပ)
(၂) ဒုတိယ အက္ခရာ (၅)လုံး (ခ၊ဆ၊ဌ၊ထ၊ဖ)
(၃) အဝဂ်အက္ခရာ (၂)လုံး (သ၊ဟ) တို့ဖြစ်ကြသည်။
(ထိုဗျည်း အက္ခရာ (၁၂)လုံးတို့၌ ပင်ကိုအားဖြင့် မပြင်းသော အသံ (သံညင်း) ရှိကြသဖြင့် ရွတ်ဆို
သောအခါ အသံညင်းညင်း ထွက်ကုန်၏။ ထို့ကြောင့် ထိုဗျည်းအက္ခရာ (၁၂)လုံးတို့ကို အဃောသ
အက္ခရာဟု ခေါ်သည်။)
မှတ်ချက်။ ။ မြန်မာတို့နေ့စဉ် ပြောဆိုကြရာ၌ 'ဟ' အပါအဝင် သံညင်းအက္ခရာ
(၁၂)လုံးကို နေရာဌာနလိုက်၍ သံညင်းဖြင့်လည်းကောင်း၊ သံပြင်းဖြင့်လည်းကောင်း
ရွတ်ဆိုကြသည်။ ယင်းသို့ သံညင်း၊ သံပြင်း ရွတ်ဆိုနိုင်သော အက္ခရာ (၁၂)လုံးကို
မြန်မာဘာသာ၌ သံညင်းအက္ခရာဟူ၍ ယေဘုယျနည်းအားဖြင့် ခေါ်ဆိုသည်။ ရှေးဟောင်း
သဒ္ဒါကျမ်းတို့၌မူ 'ဟ' ကို ဃောသ(သံပြင်းအက္ခရာ) တွင် ထည့်သွင်း ရေတွက်၍
အဃောသ အက္ခရာ(၁၁)လုံးဟုပြသည်။
(ဂ) ဓနိတအက္ခရာ (သံကင်းအက္ခရာ)။ ။ အင်အားစိုက်ထုတ်၍ အသံတင်းတင်း
ရွတ်ဆိုအပ်သော အက္ခရာကို ဓနိတအက္ခရာဟု ခေါ်သည်။ ဓနိတအက္ဓရာ (၅)လုံးရှိသည်။
၄င်းတို့မှာ-
ဒုတိယအက္ခရာ (၅)လုံး(ခ၊ ဆ၊ ဌ၊ ထ၊ ဖ) တို့ဖြစ်ကြသည်။
(ထို အက္ခရာ(၅)လုံးကို ရွတ်ဆိုသောအခါ အင်အားစိုက်ထုတ်၍ ရွတ်ဆိုရ၏။ ထိုကြောင့် ထိုအက္ခရာ
(၅)လုံးကို ဓနိတအက္ခရာဟု ခေါ်သည်။)
(ဃ) သိထိလအက္ခရာ (သံလျော့ အက္ခရာ)။ ။အင်အားများများ မစိုက်ထုတ်ပဲအသံလျော့
လျော့ ရွတ်ဆိုအပ်သော အက္ခရာကို သိထိလအက္ခရာဟု ခေါ်သည်။ သိထိလ အက္ခရာ(၁၅)လုံး
ရှိသည်။ ၄င်းတို့မှာ-
(၁) ပထမ အက္ခရာ (၅)လုံး (က၊စ၊ဋ၊တ၊ပ)
(၂) တတိယအက္ခရာ (၅)လုံး (ဂ၊ ဇ၊ ဍ၊ ဒ၊ ဗ)
(၃) စတုထ္တ အက္ခရာ (၅)လုံး (ဃ၊ ဈ၊ ဎ၊ ဓ၊ ဘ) တို့ဖြစ်ကြသည်။
(ထိုအက္ခရာ (၁၅)လုံးကို ရွတ်ဆိုသောအခါ အင်အားများများ စိုက်ထုတ်ခြင်း မပြု ဘဲ လျော့လျော့
ရွတ်ဆိုရ၏။ ထိုကြောင့် ထိုအက္ခရာ (၁၅)လုံးကို သိထိလ အက္ခရာဟု ခေါ်သည်။)
မှတ်ချက်။ ။'ဃ၊ ဈ၊ ဎ၊ ဓ၊ ဘ' အက္ခရာတို့သည် ပါဠိဘာသာ၌ သံတင်း
(ဓနိတ)များ ဖြစ်သော်လည်း မြန်မာတို့က 'ဂ၊ ဇ၊ ဍ၊ ဒ၊ ဗ' တို့နှင့် အတူ
သံလျော့အနေထား၍ ရွတ်ဖတ်ပြောဆိုသဖြင့် သံလျော့ အက္ခရာ များအဖြစ် ခွဲပြသည်။
ဗုဒ္ဓဘာသာ မြန်မာယဉ်ကျေး မှုအရ ရှင်ပြုရဟန်းခံ သာသနာ ကိစ္စများ တွင်ကား ထို'ဃ၊
ဈ၊ ဎ၊ ဓ၊ ဘ'တို့ကို သံတင်း(ဓနိတအက္ခရာ) များအဖြစ် အသံ တင်းတင်းမာမာ
ဖြစ်အောင်ရွတ်ဆိုကြသည်။
ဝဂ်ဗျည်းများ၏ အဃောသ၊ ဃောသ၊ သိထိလ၊ ဓနိလ ပုံပြ ဇယား
အဃောသ(သံညင်း) ဃောသ(သံပြင်း)
သိထိလ
(သံလျော့)
ဓနိတ
(သံတင်း)
သိထိလ
(သံလျော့)
သိထိလ
(သံလျော့)
သိထိလ
(သံလျော့)
က ခ ဂ ဃ င
စ ဆ ဇ ဈ ည
ဋ ဌ ဍ ဎ ဏ
တ ထ ဒ ဓ န
ပ ဖ ဗ ဘ မ
အဝဂ်ဗျည်းများ၏ အဃောသ၊ ဃောသ ပုံပြဇယား
ဃောသ (သံပြင်း) အဃောသ(သံညင်း)
ယ ရ လ ဝ ဠ သ ဟ
မှတ်ချက်။ ။အဝဂ်ဗျည်းများမှာ ဌာန်မတူသောကြောင့် သိထိလ၊ ဓနိတ ခွဲခြား
ရန်မလို။

---

# နာမ်

၃။ သက်ရှိသက်မဲ့၊ ဒြပ်ရှိဒြပ်မဲ့တို့၏ အမည်ဟူသမျှကို နာမ်ဟု ခေါ်သည်။

သာဓက။ ။
မောင်လှ၊ ကျောင်းသား၊ လူ၊ တိရစ္ဆာန်၊ သတ္တိ၊ အချစ်၊ အမုန်း။ ခွန်အား။

၄။ နာမ်ကို -
(က) အနက်အဓိပ္ပာယ်အရ(၄)မျိုး
(ခ) ဖွဲ့စည်းတည်ဆောက်ပုံအရ (၄)မျိုး ခွဲသည်။

(အနက်အဓိပ္ပာယ်အရ နာမ်(၄)မျိုးအကြောင်းကို အတွဲ(၁)၊ အခန်း(၃)၌ ဖော်ပြခဲ့ ပြီ။ ဤအတွဲ(၁)၊ အခန်း(၄)၌ ဖွဲ့စည်းတည်ဆောက်ပုံအရ နာမ်(၄)မျိုး အကြောင်း ကိုဆက်လက် ဖော်ပြမည်။)

၅။ နာမ်သည် ဖွဲ့စည်းတည်ဆောက်ပုံအရ (၄)မျိုး ရှိသည်။ ၄င်းတို့မှာ-

- ပင်ကိုနာမ်
- ပေါင်းစပ်နာမ်
- ကြိယာနာမ်
- ဂုဏ်ရည်ပြနာမ်

တို့ဖြစ်ကြသည်။

## (က) ပင်ကိုနာမ်

မြန်မာသဒ္ဒါနည်းဖြင့် ခွဲစိတ်၍လည်းမရ၊ ပေါင်းစပ်ဖွဲ့စည်းထားခြင်းလည်းမဟုတ်၊ မူလအတိုင်းဖြစ်သော နာမ်ကို 'ပင်ကိုနာမ်'ဟု ခေါ်သည်။

> သာဓက

လူ၊ သား၊ ငါး၊ နေ၊ စပါး၊ သတင်း၊ ကြက်သွန်၊ ထမင်း၊ ပညာ၊ ကရုဏာ၊ သညာ၊ ဒုက္ခ၊ ဒရိုင်ဘာ၊ ဒါရိုက်တာ။

(စကားလုံးတစ်လုံး၊ သို့မဟုတ် ပုဒ်တစ်ခုကို ခွဲစိတ်လိုက်လျှင် ထိုစကားလုံး၏ မူလအနက်အဓိပ္ပာယ် ပျက်သွားသည်ကို 'ခွဲစိတ်၍မရ'ဟု ဆိုလိုခြင်းဖြစ်သည်။)

(၁) 'လူ၊ ငါး၊ နေ' အစရှိသည်တို့သည် ခွဲစိတ်၍လည်းမရ၊ ပေါင်းစပ်ဖွဲ့စည်းထား ခြင်းလည်းမဟုတ်သော ပင်ကိုနာမ်များ ဖြစ်ကြသည်။

'စပါး'ဟူသော နာမ်သည် ခွဲစိတ်၍လည်းမရ၊ ပေါင်းစပ်ဖွဲ့စည်းထားခြင်းလည်းမဟုတ်သော နာမ်ဖြစ်သည်။ 'စပါး'၏ ဆိုလိုရင်းအနက်မှာ 'ပူအိုက်စွတ်စိုသော အရပ်တို့တွင် ဆန်အလို့ငှာ စိုက်ပျိုးရသော ကောက်ပင်' ဖြစ်သည်။

'စပါး'ကို ခွဲစိတ်လိုက်လျှင် စနှင့်ပါးဟူသော အစိတ်အပိုင်း(၂)ခုကို ရမည်။ သို့ရာတွင် 'စ'သည်လည်းကောင်း၊ 'ပါး'သည်လည်းကောင်း စပါး၏ ဆိုလိုရင်း အနက်ကို မပေးနိုင်ချေ။ ခွဲစိတ်ခြင်းဖြင့် မူလအဓိပ္ပာယ်မှာ ပျက်သွားသည်။ ထို့ကြောင့် စပါးသည် ခွဲစိတ်မရသော နာမ် ဖြစ်သည်။

ထို့ပြင် 'ရေအိုး၊ ရေကန်၊ အိုးစည်' စသည်တို့ကဲ့သို့ ပုဒ်အချင်းချင်း ပေါင်းစပ်ဖွဲ့စည်းထားသည့် ပေါင်းစပ်ပုဒ်လည်းမဟုတ်သောကြောင့် စပါးသည် ပင်ကိုနာမ် ဖြစ်သည်။

(ထိုနည်းအတူ 'သတင်း၊ ကြက်သွန်၊ ထမင်း'ဟူသော နာမ်တို့သည်လည်း ခွဲစိတ်၍လည်းမရ၊ ပေါင်းစပ်ဖွဲ့စည်းထားခြင်းလည်းမဟုတ်သော ပင်ကိုနာမ်များ ဖြစ်ကြသည်။)

(၂) 'ပညာ၊ ကရုဏာ၊ သညာ၊ ဒုက္ခ' အစရှိသော နာမ်ပုဒ်တို့မှာမူ မြန်မာဘာသာစကားတို့တွင် အသုံးတွင်ကျယ်နေပြီဖြစ်သည့် ပါဋ္ဌိဘာသာစကားများ ဖြစ်ကြသည်။ ထိုစကားလုံးများကို ပါဠိဘာသာ စကားတွင် ခွဲခြမ်းစိတ် ဖြာနိုင်မည်ဖြစ်သော်လည်း မြန်မာသဒ္ဒါနည်းအားဖြင့် ခွဲခြမ်းစိတ်ဖြာ၍ မရနိုင် ခြင်းကြောင့် ၄င်းတို့သည်လည်း ပင်ကိုနာမ်များ ပင်ဖြစ်ကြသည်။

(ထိုနည်းအတူ 'ဒရိုင်ဘာ၊ ဒါရိုက်တာ' အစရှိသော နာမ်များသည် အင်္ဂလိပ် ဘာသာစကားမှ တိုက်ရိုက် မွေးစားထားသော စကားလုံးများ ဖြစ်ကြသည်။ ၄င်းတို့ကို အင်္ဂလိပ် ဘာသာစကား၌ ခွဲခြမ်းစိတ်ဖြာနိုင်မည် ဖြစ်သော်လည်း မြန်မာ ဘာသာစကားတွင် ဒရိုင်ဘာ၊ ဒါရိုက်တာ စသည်ဖြင့် အသုံးတွင် ကျယ်နေပြီး မြန်မာသဒ္ဒါ နည်းအားဖြင့် ခွဲခြမ်းစိတ်ဖြာ၍ မရနိုင်သဖြင့် ၄င်တို့သည်လည်း ပင်ကိုနာမ်များ ပင်ဖြစ်ကြသည်။)

## ဂုဏ်ရည်ပြနာမ်

ဂုဏ်အရည်အချင်းပြပုဒ်များ၏ ရှေ့၌ဖြစ်စေ၊ နောက်၌ဖြစ်စေ၊ ပစ္စည်းဆက်၍ဖြစ်လာသော နာမ်ကို 'ဂုဏ်ရည်ပြနာမ်'ဟု ခေါ်သည်။

> သာဓက

အကောင်း၊ ကောင်းမှု၊ ကောင်းခြင်း၊ အလှ၊ လှခြင်း၊ အပျော်၊ ပျော်စရာ

('ကောင်း၊ လှ၊ ပျော်' တို့သည် ဂုဏ်အရည်အချင်းပြပုဒ်များ ဖြစ်ကြသည်။ ၄င်းတို့၏ ရှေ့၌ဖြစ်စေ၊ နောက်၌ဖြစ်စေ 'အ၊ မှု၊ ခြင်း၊ ရာ၊ ဖွယ်' စသော ပစ္စည်းတို့ကို ဆက်လိုက်သောအခါ 'အကောင်း၊ ကောင်းမှု၊ ကောင်းခြင်း၊ အလှ၊ လှခြင်း၊ အပျော်၊ ပျော်စရာ' ဟူသော ဂုဏ်ရည်ပြနာမ်များ ဖြစ်လာကြသည်။)

(၁) ဂုဏ်အရည်အချင်းပြပုဒ်များ၏ ရှေ့၌ပစ္စည်းဆက်၍ ဖြစ်လာသော ဂုဏ်ရည်ပြနာမ်များ

> သာဓက

ရှေ့ဆက်ပစ္စည်း | ဂုဏ်ရည်ပြပုဒ် | ဂုဏ်ရည်ပြနာမ်
---|--- |---
အ | ဆိုး | အဆိုး
အ | ကောင်း | ?
အ | နီ | ?
အ | ဖြူ | ?
အ | အေး | ?
အ | ပူ | ?

(၂) ဂုဏ်အရည်အချင်းပြပုဒ်များ၏ နောက်၌ပစ္စည်းဆက်၍ ဖြစ်လာသော ဂုဏ်ရည်ပြနာမ်များ

> သာဓက

ဂုဏ်ရည်ပြပုဒ် | နောက်ဆက်ပစ္စည်း | ဂုဏ်ရည်ပြနာမ်
---|--- |---
ကောင်း | မှု | ကောင်းမှု
သာယာ | မှု | ?
ထူးခြား | ချက် | ?
ထင်ရှား | ခြင်း | ?
ကျော်ကြား | ခြင်း | ?
ရဲရင့် | ခြင်း | ?

## ကြိယာနာမ်

ကြိယာပုဒ်၏ ရှေ့၌ဖြစ်စေ၊ နောက်၌ဖြစ်စေ၊ ပစ္စည်းဆက် ၍ ဖြစ်လာသော နာမ်ကို 'ကြိယာနာမ်'ဟု ခေါ်သည်။

> သာဓက

အစား၊ စားဖွယ်၊ လုပ်ဆောင်ချက်၊ ကူညီမှု၊ နေစရာ

'စား၊ လုပ်ဆောင်၊ ကူညီ၊ နေ' တို့သည် ကြိယာပုဒ်များဖြစ်ကြသည်။ ၄င်းတို့၏ ရှေ့၌ဖြစ်စေ၊ နောက်၌ဖြစ်စေ 'အ၊ ဖွယ်၊ ချက်၊ မှု၊ ခြင်း၊ စရာ' စသော ပစ္စည်းတို့ကို ဆက်လိုက်သောအခါ 'အစား၊ စားဖွယ်၊ လုပ်ဆောင်ချက်၊ ကူညီမှု၊ နေစရာ' ဟူသော ကြိယာနာမ်များ ဖြစ်လာကြသည်။

(၁) ကြိယာ၏ရှေ့၌ ပစ္စည်းဆက်၍ ဖြစ်လာသော ကြိယာနာမ်များ

သာဓက

ရှေ့ဆက်ပစ္စည်း | ကြိယာ | ကြိယာနာမ်
---|--- |---
အ | သွား | အသွား
အ | ပြော | ?
အ | မြင် | ?

(၂) ကြိယာ၏ နောက်၌ ပစ္စည်းဆက်၍ ဖြစ်လာသော ကြိယာနာမ်များ

သာဓက

ကြိယာ | နောက်ဆက်ပစ္စည်း | ကြိယာနာမ်
---|--- |---
ကဲ့ရဲ့ | ဖွယ် | ကဲ့ရဲ့ဖွယ်
ပြန်ကြား | ချက် | ?
တီထွင် | မှု | ?
ခွင့်ပြု | ခြင်း | ?
ပေး | စရာ | ?

## ပေါင်းစပ်နာမ်

ဝိဘတ်၊ ပစ္စည်း၊ သမ္ဗန္ဓတို့ကို ကြား၌ မခံဘဲ နာမ်၊ ကြိယာ၊ နာမ်စား၊ နာမဝိသေသန၊ ကြိယာဝိသေသနတို့ကို ထိုက်သည့် အားလျော်စွာ ပူးတွဲထားသော နာမ်ကို 'ပေါင်းစပ်နာမ်'ဟု ခေါ်သည်။

> သာဓက

ရေအိုး၊ အိမ်ဟောင်း၊ မီးခြစ်၊ လက်ပတ်နာရီ၊ ပေါက်တူး၊ သောက်ရေ

၇။ ဤသို့ ပေါင်းစပ်ရာတွင် ပါဝင်ပေါင်းစပ်သော ဝါစင်္ဂကို လိုက်၍ အောက်ပါ အတိုင်း အမျိုးမျိုး
ခွဲခြားလေ့လာနိုင်သည်။

- နာမ် + နာမ်
- နာမ် + နာမဝိသေသန
- နာမ် + နာမဝိသေသန + နာမ်
- နာမ် + နာမ် + နာမဝိသေသန
- နာမ် + ကြိယာ
- နာမ် + နာမ် + ကြိယာ
- နာမ် + ကြိယာ + နာမ်
- ကြိယာ + ကြိယာ
- ကြိယာ + နာမ်

### နာမ်+နာမ်

နာမ်ပုဒ်တစ်ခုနှင့် အခြားနာမ်ပုဒ်တစ်ခုကို ပေါင်းစပ် လိုက်ခြင်းဖြင့် ပေါင်းစပ်နာမ်ဖြစ်လာသည်။

သာဓက

နာမ် | နာမ် | ပေါင်းစပ်နာမ်
---|---|---
ရေ | အိုး | ရေအိုး
ရေ | ခွက် | ?
မီး | ရထား | ?
ပင်လယ် | ငါး | ?

### နာမ်+နာမဝိသေသန

နာမ်ပုဒ်တစ်ခုနှင့် နာမဝိသေသနပုဒ် တစ်ခုကို ပေါင်းစပ်လိုက်ခြင်းဖြင့် ပေါင်းစပ်နာမ် ဖြစ်လာသည်။

သာဓက

နာမ် | နာမဝိသေသန | ပေါင်းစပ်နာမ်
---|---|---
မီး | ပူ | မီးပူ
ရေ | နွေး | ?
အိမ် | ဟောင်း | ?
တိုက် | သစ် | ?

### နာမ်+နာဝိသေသန+နာမ်

နာမ်ပုဒ်တစ်ခု၊ နာမဝိသေသန ပုဒ်တစ်ခုနှင့် နာမ်ပုဒ်တစ်ခုတို့ကို အစဉ်အတိုင်း ပေါင်းစပ်လိုက်ခြင်းဖြင့် ပေါင်းစပ်နာမ် ဖြစ်လာသည်။

သာဓက

နာမ် | နာမဝိသေသန | နာမ် | ပေါင်းစပ်နာမ်
---|---|---|---
ရေ | နွေး | အိုး | ရေနွေးအိုး
ရေ | ပူ | စမ်း | ?
ခြေ | လျင် | တပ် | ?

### နာမ်+နာမ်+နာမဝိသေသန

နာမ်ပုဒ်တစ်ခုနှင့် နာမဝိသေသန ပုဒ်ကို အစဉ်အတိုင်း ပေါင်းစပ်လိုက်ခြင်းဖြင့် ပေါင်းစပ်နာမ် ဖြစ်လာသည်။

သာဓက

နာမ် | နာမ် | နာမဝိသေသန | ပေါင်းစပ်နာမ်
---|---|---|---
ပင်လယ် | ရေ | တိမ် | ပင်လယ်ရေတိမ်
ပင်လယ် | ရေ | ငန် | ?

### နာမ်+ကြိယာ

နာမ်ပုဒ်တစ်ခုနှင့် ကြိယာ ပုဒ်တစ်ခုကို အစဉ်အတိုင်း ပေါင်းစပ်လိုက်ခြင်းဖြင့် ပေါင်းစပ်နာမ် ဖြစ်လာသည်။

သာဓက

နာမ် | ကြိယာ | ပေါင်းစပ်နာမ်
---|---|---
ခါး | ပတ် | ခါးပတ်
ငါး | ကြော် | ?
ပဲ | လှော် | ?

### နာမ်+နာမ်+ကြိယာ

နာမ်ပုဒ်နှစ်ခုနှင့် ကြိယာပုဒ်တစ်ခုကို ပေါင်း စပ်လိုက်ခြင်းဖြင့် ပေါင်းစပ်နာမ် ဖြစ်လာသည်။

သာဓက

နာမ် | နာမ် | ကြိယာ | ပေါင်းစပ်နာမ်
---|---|---|---
စိန် | ရင် | ထိုး | စိန်ရင်ထိုး
မြ | လည် | ဆွဲ | ?
ရွှေ | လက် | စွပ် | ?

### နာမ်+ကြိယာ+နာမ်

နာမ်ပုဒ်တစ်ခု၊ ကြိယာပုဒ်တစ်ခုနှင့် နာမ်ပုဒ် တစ်ခုတို့ကို အစဉ်အတိုင်း ပေါင်းစပ်လိုက်ခြင်းဖြင့် ပေါင်းစပ်နာမ် ဖြစ်လာသည်။

သာဓက

နာမ် | ကြိယာ | နာမ် | ပေါင်းစပ်နာမ်
---|---|---|---
တိုက် | ခံ | အိမ် | တိုက်ခံအိမ်
ပျဉ် | ထောင် | အိမ် | ?
လက် | ပတ် | နာရီ | ?
ခြေ | သုတ် | ပုဆိုး | ?

### ကြိယာ+ကြိယာ

ကြိယာပုဒ်နှစ်ခုကို ပေါင်းစပ်လိုက်ခြင်းဖြင့် ပေါင်းစပ်နာမ် ဖြစ်လာသည်။

သာဓက

ကြိယာ | ကြိယာ | ပေါင်းစပ်နာမ်
---|---|---
ပေါက် | တူး | ပေါက်တူး
ထွေး | ခံ | ?
အုပ် | ဆောင်း | ?

### ကြိယာ+နာမ်

ကြိယာပုဒ်တစ်ခုနှင့် နာမ်ပုဒ်တစ်ခုကို ပေါင်းစပ်လိုက်ခြင်းဖြင့် ပေါင်းစပ်နာမ် ဖြစ်လာသည်။

သာဓက

ကြိယာ | နာမ် | ပေါင်းစပ်နာမ်
---|---|---
သောက် | ရေ | သောက်ရေ
ပြုတ် | ဆန် | ?
လှောင် | အိမ် | ?
လျက် | ဆား | ?
ကြိတ် | ဆုံ | ?

> လေ့ကျင့်ခန်း

၁။ အောက်ပါ ဝါကျများရှိ် မျဉ်းသားထားသော နာမ်တို့သည် ဖွဲ့စည်းတည် ဆောက်ပုံအရ
မည်သည့် နာမ်ဖြစ်သည်ကို ဖော်ပြပါ။
(က) ယနေ့နံနက် ကြားရသော သတင်းသည် မင်္ဂလာရှိပါပေသည်။
(ခ) စပါး သည် မြန်မာနိုင်ငံ၏ အဓိက ထွက်ကုန်တစ်ခုဖြစ်သည်။
(ဂ) အဆိုး၊ အကောင်း ကိုခွဲခွဲခြားခြား သိတတ်ပါစေ။
(ဃ) လုပ်ဆောင်ဖွယ်များကို ပြီးစီးအောင် ကြိုးစားဆောင်ရွက်သင့်သည်။
(င) ရာသီဥတုကို လိုက်၍ အနေအထိုင်၊ အစားအသောက်ကို ဆင်ခြင်ရမည်။
(စ) မန္တလေးသို့ အမြန်ရထားဖြင့် သွားမည်။
(ဆ) သတ္တမတန်း စာမေးပွဲ၌ ထူးချွန်စွာ အောင်သော မောင်မောင်အား လက်ပတ်နာရီ တစ်လုံး
ဆုချသည်။
(ဇ) စည်းလုံးခြင်းသည် ခွန်အားဖြစ်သည်။
(ဈ) ပညာ ကို ငယ်စဉ်ကပင်ကြိုးစား ဆည်းပူးကြရမည်။
(ည) သမပိုင်း ဒေသသီးနှံများအနက် လက်ဖက်၊ လိမ္မော် တို့သည် ထင်ရှားသော သီးနှံများ
ဖြစ်ကြသည်။
၂။ အောက်ပါ နာမ်တို့ကို ဖွဲ့စည်းတည်ဆောက်ပုံအရ အမျိုးအစားခွဲပြီး အမျိုးတူ ရာ အလိုက်
အစုခွဲပြပါ။
ကောင်းကင်၊ လှခြင်း၊ ပျော်စရာ၊ လောဘ၊ ဒါရိုက်တာ၊ ဒုက္ခ၊ အောက်ဆီဂျင်၊ သောက်ရေအိုး၊
အမြန်ရထား၊ မြလည်ဆွဲ၊ မီးသွေး၊ ကျောက်မီးသွေး၊ ချစ်ခြင်း၊ မုန်းခြင်း၊ ပညာ၊ ဒေါသ၊ ပျိုမျစ်ခြင်း၊
အိုမင်းခြင်း၊ ဆောင်ရွက်ချက်၊ သာယာရေး၊ စည်းလုံးရေး၊ ညီညွတ်မှု၊ ရဲရင့်ခြင်း၊ ကျော်ကြားခြင်း၊
ခံစားမှု။
၃။ မျဉ်းသားထားသော နာမ်များသည် ပင်ကိုနာမ်များ ဖြစ်လျှင် အမှန်(၌)ပြ၍ မဖြစ်လျှင် အမှား
(フ)ပြပါ။
(က) အနေအထိုင် အစားအသောက်ကို ဆင်ခြင်ခြင်းသည် ကျန်းမာခြင်း၏
အကြောင်းရင်း ဖြစ်သည်။
( ) ( )
(ခ) လူတိုင်း သန့်ရှင်းသော လေကို အမြဲ ရှူရှိုက်ရန်လိုသည်။ ( ) ( )
(ဂ) မြန်မာပြည်တွင် သစ်အမျိုးမျိုး ရှိသည့်အနက် ကျွန်းသစ်သည် အဖိုးအတန်ဆုံး
ဖြစ်သည်။
( ) ( )
(ဃ) ထမင်း အသက် ခုနစ်ရက်၊ ရေအသက် တစ်မနက်ဟု ဆိုရိုးရှိသည်။ ( ) ( )
(င) ဒရိုင်ဘာ ဟူသော နာမ်သည် အင်္ဂလိပ်ဘာသာစကားမှ တိုက်ရိုက်မွေးစားထားသော
စကားလုံးဖြစ်သည်။ ( ) ( )
(စ) ကောင်းမှုပြုလျှင် ကောင်းကျိုး ခံစားရသည်။ ( ) ( )
(ဆ) ချိပ်ကို ချိပ်ပိုးများ ရသည်။ ( ) ( )
(ဇ) နိုက်ထရိုဂျင်သည် မီးလောင်ခြင်းကို အားပေးသော ဓာတ်မဟုတ်ချေ။ ( ) ( )
(ဈ) 'ပညာရွှေအိုး၊ လူမခိုး'ဟု ရှေးလူကြီးများ ဆိုကြသည်။ ( ) ( )
၄။ မျဉ်းသားထားသော နာမ်များသည် ဂုဏ်ရည်ပြနာမ်များဖြစ်လျှင် အမှန်(၌)ပြ ၍
မဖြစ်လျှင်(フ)ပြပါ။
(က) အချို့က သဘာဝအလှကိုသာ မက်မောသည်။ ( )
(ခ) ဤဆေး၏ ထူးခြားချက်မှာ ပန်းနာရင်ကျပ်ရောဂါကို အမြစ် ပြတ်စေခြင်း
ဖြစ်ပါသည်။
( )
(ဂ) ထိုစေတီသည် ရွာသားများ၏ ကောင်းမှုဖြစ်သည်။ ( )
(ဃ) နေရောင်ခြည်သည် လူ၊ တိရစ္ဆာန် နှင့် သစ်ပင်များအတွက် အလွန် အသုံး
ဝင်သည်။
( )
(င) သန့်ရှင်းရေးသည် ထိုကျောင်းရှိ ကျောင်းသူ ကျောင်းသားတို့၏
တာဝန်ဖြစ်သည်။
( )
(စ) မောင်မောင်သည် အပြောကောင်းသော ကျောင်းသား၊ တစ်ယောက်ဖြစ်သည်။ ( )
(ဆ) သောက်ရေအိုးကို နေ့စဉ် ဆေး၍ ရေသစ်လဲသင့်သည်။ ( )
(ဇ) ရန်ကုန်မြို့သည် ပင်လယ်ဆိပ်ကမ်းမြို့ကြီးဖြစ်၏။ ( )
(ဈ) ပင်လယ်နှင့်နီးသော ဒေသများ၌ အပူအအေးမျှတသည်။ ( )
၅။ ပေးထားသော နာမ်များမှ ကြိယာနာမ်တို့ကို ရွေး၍ မျဉ်းသားပြပါ။
(က) သာယာခြင်း
(ခ) တိုးတက်ခြင်း
(ဂ) ဆိုးသွမ်းမှု
(ဃ) စားစရာ
(င) မြင့်မြတ်ခြင်း
(စ) အနေအထိုင်
(ဆ) သွားလာရေး
(ဇ) ကြိုးစားမှု
(ဈ) အောင်မြင်ခြင်း
(ည) အဖြူ
(ဋ) ရဲရင့်ခြင်း
(ဌ) အားစိုက်ခြင်း
(ဍ) ရေးသားချက်
(ဎ) ထူးခြားမှု
(ဏ) တိုးတက်ရေး
(တ) ဆိုလိုချက်
(ထ) မီးခြစ်
(ဒ) လုပ်ဆောင်ဖွယ်
(ဓ) ပေါက်တူး
(န) စိတ်ကူး
၆။ ပေးထားသော ပေါင်းစပ်နာမ်တို့ကို ဝါစင်္ဂခွဲပြပါ။
နမူနာ။ ။မီးရထား=မီး(နာမ်)+ရထား(နာမ်)
(က)ခြေလျင်တပ်
(ခ) တိုက်သစ်
(ဂ) ရေခွက်
(ဃ) ပင်လယ်ရေငန်
(င) ခါးပတ်
(စ) ပဲလှော်
(ဆ) ခြေသုတ်ပုဆိုး
(ဇ) ကြော်ချက်
(ဈ) လှောင်အိမ်
(ည) ပြုတ်ဆန်
၇။ ပေးထားသော နာမ်အမည်များမှ သင့်လျော်ရာ နာမ်အမည်များကို ရွေး၍ ကွက်လပ်တွင်
ဖြည့်ပါ။
(က) မြန်မာသဒ္ဒါနည်းဖြင့် ခွဲစိတ်၍လည်းမရ၊ ပေါင်းစပ်ဖွဲ့စည်းထားခြင်းလည်းမဟုတ်၊
မူလအတိုင်း ဖြစ်သော နာမ်ကို _____"ဟု ခေါ်သည်။
(ပင်ကိုနာမ်၊ ဂုဏ်ရည်ပြနာမ်၊ ပေါင်းစပ်နာမ်)
(ခ) ဂုဏ်ရည်အချင်းပြပုဒ်များ၏ ရှေ့၌ဖြစ်စေ၊ နောက်၌ဖြစ်စေ ပစ္စည်းဆက်၍ ဖြစ်လာသော
နာမ်ကို _____"ဟု ခေါ်သည်။
(ပင်ကိုနာမ်၊ ကြိယာနာမ်၊ ဂုဏ်ရည်ပြနာမ်)
(ဂ) ကြိယာပုဒ်၏ ရှေ့၌ဖြစ်စေ၊ နောက်၌ဖြစ်စေ၊ ရှေ့နှင့်ကြား၌ဖြစ်စေ၊ ကြားနှင့် နောက်၌ဖြစ်စေ၊
ပစ္စည်းဆက်၍ ဖြစ်လာသော နာမ်ကို _____"ဟု ခေါ်သည်။
(ကြိယာနာမ်၊ ပင်ကိုနာမ်၊ ဂုဏ်ရည်ပြနာမ်)
(ဃ) ဝိဘတ်၊ ပစ္စည်း၊ သမ္ဗန္ဓတို့ကို ကြား၌မခံဘဲ နာမ်၊ ကြိယာ၊ နာမ်စား၊ နာမဝိသေသန၊
ကြိယာဝိသေသနတို့ကို ထိုက်သည့်အားလျော်စွာ ပူးတွဲ ထားသော နာမ်ကို _____"
ဟု ခေါ်သည်။
(ဂုဏ်ရည်ပြနာမ်၊ ပေါင်းစပ်နာမ်၊ပင်ကိုနာမ်)
နာမ်စား

---

# နာမ်စား

နာမ်၏ အစားသုံးသော ပုဒ်ကို 'နာမ်စား'ဟု ခေါ်သည်။

> သာဓက

ငါ၊ ကျွန်တော်၊ ကျွန်မ၊ ကျွန်ုပ်၊ ကျုပ်၊ သင်၊ မင်း၊ ခင်ဗျား၊ ရှင်၊ နင်၊ ညည်း၊ သူ၊ သင်း၊ ဤ၊ သည်၊ ထို၊ ယင်း၊ အဘယ်၊ ဘယ်၊ အချို့၊ အားလုံး

၁၀။ နာမ်စား(၄)မျိုး ရှိသည်။ ၄င်းတို့မှာ-

- ပုဂ္ဂလနာမ်စား
- အညွှန်းနာမ်စား
- အမေးနာမ်စား
- သင်္ချာနာမ်စား

တို့ဖြစ်ကြသည်။

(အဆိုပါ နာမ်စား(၄)မျိုး အနက် ပုဂ္ဂလနာမ်စား အကြောင်းကို အတွဲ(၁)၊ အခန်း (၃) ၌ဖော်ပြခဲ့ပြီ။ ဤအတွဲ(၁)၊ အခန်း(၄)၌ အညွှန်းနာမ်စားနှင့် အမေးနာမ်စား အကြောင်းတို့ကို ဖော်ပြမည်။ သင်္ချာနာမ်စား အကြောင်းကိုမူ အတွဲ(၂)၊ အခန်း(၅) တွင်ဆက်လက် ဖော်ပြမည်။)

## အညွှန်းနာမ်စား

နာမ်ပုဒ်တစ်ခုကို ညွှန်ပြသည့် နာမ်စားကို 'အညွှန်းနာမ်စား' ဟု ခေါ်သည်။

သာဓက။ ။ဤ၊ သည်၊ ထို၊ ၄င်း၊ ယင်း။
(က) (၁) 'ပညာ ရွှေအိုး၊ လူမခိုး' ဟူသော စကား ရှိသည်။
(၂) ဤကား ရှေးပညာရှိတို့၏ အဆိုအမိန့်တည်း။

(အထက်ဖော်ပြပါ ဝါကျ(၂)ခုတွင် ဒုတိယ ဝါကျရှိ ဤ သည် ပထမဝါကျရှိ စကား ဟူသော နာမ်၏ အစားသုံးသော နာမ်စား ဖြစ်သည်။ ထို့ကြောင့် ဤသည် အညွှန်းနာမ်စား ဖြစ်သည်။)

(ခ) (၁) မြက်ခင်းပေါ်မှာ ထိုင်ပါ။
(၂) သည် မှာ ထိုင်ပါ။
(ဂ) (၁) သူ့တို့အိမ်မှာ မနေပါနှင့်။
(၂) သည်မှာ နေပါ။
(ဃ) (၁) ရွှေတိဂုံ ဘုရားသို့ သွားကြမည်။
(၂) ထိုမှ တစ်ဆင့် တိရစ္ဆာန်ဥယျာဉ်သို့ သွားကြမည်။
(င) (၁) မဟာမြိုင်တော၌ ကျားရဲပေါ၏။
(၂) ထိုသို့သွားလိုလျှင် သတိဝီရိယ ရှိပါ။
(စ) (၁) မောင်မောင်အေးသည် စာတော်၏။
(၂) ၄င်းထက် မောင်မောင်ထွေးက ပိုတော်၏။
(ဆ) (၁) ခွေးရူးတစ်ကောင် ပြေးလာသည်။
(၂) ၄င်းကို လူအများက ရိုက်သတ်လိုက်ကြသည်။
(ဇ) (၁) လေးနှစ်စီမံကိန်းကို ရေးဆွဲပြီးပြီ။
(၂) ယင်းကို ဆက်လက် အကောင်အထည် ဖော်ကြရမည်။
(ဈ) (၁) လူတိုင်း လက်ကိုင် ပြုသင့်သော တရား တစ်ပါးသည် ရှိ၏။
(၂) ယင်းကား ကိုယ်ချင်းစာတရားပင်ဖြစ်သည်။
(သည်၊ ထို၊ ၄င်း၊ ယင်း တို့သည်လည်း နာမ်ပုဒ်တစ်ခုကို ညွှန်ပြသော အညွှန်းနာမ်စားများ
ဖြစ်ကြသည်ကို အထက်ပါ ဝါကျများတွင် လေ့လာ နိုင်သည်။)

## အမေးနာမ်စား

အမေးသဘောဖြင့် နာမ်ပုဒ်၏ အစားသုံးသော နာမ်စားကို 'အမေးနာမ်စား'ဟု ခေါ်သည်။

သာဓက။ ။ဘယ်၊ အဘယ်၊ မည်သူ၊ ဘယ်သူ။
(က) ဆရာ ဘယ်မှာ နေပါသနည်း။

(ဤဝါကျ၌ ဘယ်သည် အမေးသဘောဖြင့် ဆရာနေထိုင်ရာ အရပ်ဒေသ (နာမ်)၏ အစားသုံးသော နာမ်စားဖြစ်သည်။ ထို့ကြောင့် ဘယ်သည် အမေးနာမ်စား ဖြစ်သည်။)

(ခ) ဤအိမ်ရှိ လူများသည် အဘယ်သို့ သွားကြလေကုန်သနည်း။
(ဂ) သူနေမကောင်းဖြစ်ရခြင်း၏ အကြောင်းရင်းကား အဘယ်နည်း။
(ဃ) အမေဈေးက ဘာဝယ်လာသလဲ။
(င) ဆရာက သူ့ကို ဘာပြောသနည်း။
(စ) ဤစာအုပ်သည် မည်သူ၏စာအုပ်နည်း။
(ဆ) ဘုရားသို့ မည်သူနှင့် သွားမည်နည်း။
(ဇ) ဒီစာအုပ်ဟာ ဘယ်သူ့ရဲ့ စာအုပ်လဲ။
(ဈ) ဘုရားကို ဘယ်သူနဲ့ သွားမလဲ။

(အဘယ်၊ ဘာ၊ မည်သူ၊ ဘယ်သူ တို့သည် အမေးသဘောဖြင့် နာမ်ပုဒ်၏ အစားသုံးသော အမေးနာမ်စားများဖြစ်ကြသည်ကို အထက်ပါ ဝါကျများတွင် လေ့လာနိုင်သည်။)

> လေ့ကျင့်ခန်း

၁။ အညွှန်းနာမ်စား ဆိုသည်မှာ အဘယ်နည်း။ အညွှန်းနာမ်စား (၃)ခုကို ဖော်ပြ၍ ဝါကျတစ်ခုစီ၌
သုံးပြပါ။
၂။ အမေးနာမ်စားဆိုသည်မှာ အဘယ်နည်း။ အမေးနာမ်စား(၃)ခုကို ဖော်ပြ၍ ဝါကျတစ်ခုစီ၌
သုံးပြပါ။
၃။ အောက်ပါ ဝါကျများရှိ မျဉ်းသားထားသော နာမ်စား တို့သည် အညွှန်းနာမ်စား လော၊
အမေးနာမ်စားလော ခွဲပြပါ။
(က) နွေရာသီ ကျောင်းပိတ်ရက်တွင် အညာသို့ ဘုရားဖူး သွားမည်။ ထို မှတစ်
ဆင့်ရှမ်းပြည်သို့သွားမည်။
(ခ) ရှမ်းပြည်မှ ရန်ကုန်သို့ ဘာနှင့် ပြန်လာမည်နည်း။
(ဂ) ဆရာ မနေ့က ဘာ သင်သလဲ။
(ဃ) မော်လမြိုင်သည် မိုးရေချိန်များသော မြို့ဖြစ်သည်။ ၄င်းထက် စစ်တွေမြို့က ပိုများသည်။
(င) ယခု လာနေသူသည် မည်သူနည်း။
(စ) သင်အဘယ်မှာနေသနည်း။
(ဆ) ဈေးဝယ်လာသူများသည် ထိုမှ ဤမှ သွားလာဝင်ထွက်ကြသည်။
(ဇ) မည်သူ့ကို စာအုပ်ပေးခဲ့သနည်း။
(ဈ) တနင်္ဂနွေနေ့၌ ဘယ်ကို သွားရန် စီစဉ်ထားသနည်း။
(ည) အစားအစာ များတွင် သင်ဘာကို အနှစ်ခြိုက်ဆုံးနည်း။
၄။ ကွက်လပ်များကို ဖြည့်ပါ။
(က) နာမ်၏ အစားသုံးသော ပုဒ်ကို _____""ဟု ခေါ်သည်။
(ခ) _____"" _____""တို့သည် နာမ်စားများဖြစ်ကြသည်။
(ဂ) နာမ်ပုဒ်တစ်ခုကို ညွှန်ပြသည့် နာမ်စားကို _____""ဟု ခေါ်သည်။
(ဃ) _____"" _____"" တို့သည် အညွှန်းနာမ်စားများ ဖြစ်ကြသည်။
(င) အမေးသဘောဖြင့် နာမ်ပုဒ်၏ အစားသုံးသော နာမ်စားကို _____""ဟု ခေါ်သည်။
(စ) _____"" _____"" တို့သည် အမေးနာမ်စားများ ဖြစ်ကြသည်။
(ဆ) '၄င်းကို အဘယ်မှာ ထားရမည် မသိပါ' ဟူသော ဝါကျရှိ ၄င်းသည် _____""
နာမ်စားဖြစ်သည်။
(ဇ) 'သူတို့ ဘယ်မှာ နေသည်ကို မသိပါ' ဟူသော ဝါကျရှိ ဘယ်သည် _____"" နာမ်စား
ဖြစ်သည်။
၅။ အညွှန်းနာမ်စားနှင့် အမေးနာမ်စားတို့သည် မည်သို့ ကွာခြားသနည်း။ သာဓက
ဝါကျတစ်ခုစီဖြင့် ရှင်းပြပါ။

---

# ကြိယာ

၁၃။ ပြုခြင်းကိုဖြစ်စေ၊ ဖြစ်ခြင်းကိုဖြစ်၊ ရှိခြင်းကိုဖြစ်စေ ပြသော ပုဒ်ကို ကြိယာဟု ခေါ်သည်။
သာဓက။ ။ ပြေး၊ရိုက်၊ ကျက်၊ ရှိ။
၁၄။ ကြိယာကို-

- အနက်အဓိပ္ပာယ်အရ (၃)မျိုး
- ဖွဲ့စည်းတည်ဆောက်ပုံအရ (၃)မျိုး

ခွဲသည်။

(အနက် အဓိပ္ပာယ်အရခွဲသော ပြုခြင်းပြကြိယာ၊ ဖြစ်ခြင်းပြကြိယာ၊ ရှိခြင်းပြကြိယာ ကြိယာ(၃)မျိုး အကြောင်းကို အတွဲ(၁)၊ အခန်း(၂)၌ လည်းကောင်း၊ ဖွဲ့စည်းတည်ဆောက်ပုံအရ ခွဲသော ပင်ကိုကြိယာ၊ ဂုဏ်ရည်ပြ ကြိယာ၊ ပေါင်းစပ်ကြိယာ ကြိယာ(၃)မျိုးအကြောင်းကို အတွဲ(၁)၊ အခန်း(၃)၌ လည်းကောင်း၊ ဖော်ပြခဲ့ပြီ။ ဤ အတွဲ(၁)၊ အခန်း(၄)၌မူ ဖွဲ့စည်းတည်ဆောက်ပုံ အရ ကြိယာ(၃)မျိုး ရှိသည့် အနက်မှ ဂုဏ်ရည်ပြကြိယာ နှင့် ဂုဏ်ရည်ပြနာမဝိသေသန နှင့် နှိုင်းယှဉ် ဖော်ပြမည်။)

၁၅။ ဂုဏ်ရည်ပြကြိယာနှင့် ဂုဏ်ရည်ပြနာမဝိသေသန။ ။အချို့သော ပုဒ်တို့သည် ဝါကျ
အတွင်း၌ အခြားပုဒ်တို့နှင့် ပေါင်းစပ်ဖွဲ့စည်းပုံကို လိုက်၍ ဂုဏ်ရည်ပြ ကြိယာ
လည်းဖြစ်နိုင်သည်။ ဂုဏ်ရည်ပြနာမဝိသေသန လည်း ဖြစ်နိုင်သည်။

သာဓက။ ။(က) (၁) အောင်နက်သည် လိမ္မာ၏။
(၂) အောင်နက်သည် လိမ္မာသော ခွေးဖြစ်၏။
(၃) အောင်နက်သည် ခွေးလိမ္မာ ဖြစ်၏။
(ဖော်ပြပါ ဝါကျတို့တွင်-
- ဝါကျ (က) (၁)၌ လိမ္မာ၏ သည် လိမ္မာ ဟူသော ဂုဏ်ရည်အချင်းပြပုဒ် နောက်တွင်
ကြိယာဝိဘတ် ၏ ဆက်ထားသည့် ဂုဏ်ရည်ပြကြိယာ ဖြစ်သည်။
- ဝါကျ (က) (၂)၌ လိမ္မာသော သည် လိမ္မာ ဟူသော ဂုဏ်ရည်အရည်အချင်းပြပုဒ်နောက်တွင်
သော ပစ္စည်းဆက်၍ ခွေး ဟူသည့်နာမ်ကို အထူးပြုသော ဂုဏ်ရည် ပြနာမဝိသေသန ဖြစ်သည်။
- ဝါကျ (က) (၃)၌ လိမ္မာ သည် ခွေး ဟူသော နာမ်နှင့် တိုက်ရိုက် ပေါင်းစပ်၍ ယင်းခွေးကို
အထူးပြုသော ဂုဏ်ရည်ပြနာမဝိသေသန ဖြစ်သည်။)
(ခ) (၁) ဖိုးမောင်သည် ဆိုး၏။
(၂) ဖိုးမောင်သည် ဆိုးသောလူဖြစ်၏။
(၃) ဖိုးမောင်သည် လူဆိုး ဖြစ်၏။
(ဂ) (၁) ဤဓားသည် ရှည်၏။
(၂) ဤဓားသည် ရှည်သော ဓားဖြစ်၏။
(၃) ဤဓားသည် ဓားရှည် ဖြစ်၏။
(ဃ) (၁) ဤရေသည် အေး၏။
(၂) ဤရေသည် အေးသော ရေဖြစ်၏။
(၃) ဤရေသည် ရေအေး ဖြစ်၏။
(ဤသို့ ဝါကျအတွင်း၌ အခြားပုဒ်တို့နှင့် ပေါင်းစပ်ဖွဲ့စည်းပုံကို လိုက်၍ ဂုဏ်ရည် ပြကြိယာ၊
ဂုဏ်ရည်ပြနာမဝိသေသန ဖြစ်နိုင်ပုံကို အထက်ပါ ဝါကျများတွင်လည်း လေ့လာနိုင်သည်။)

> လေ့ကျင့်ခန်း

၁။ ဂုဏ်ရည်ပြကြိယာနှင့် ဂုဏ်ရည်ပြနာမဝိသေသန တို့သည် မည်သို့ ခြားနား ကြသနည်း။
သာဓက(၃)ခုဖြင့် ရှင်းပြပါ။
၂။ အောက်ပါတို့ကို ဂုဏ်ရည်ပြကြိယာ အဖြစ်လည်းကောင်း၊ ဂုဏ်ရည်ပြ နာမဝိ သေသန
အဖြစ်လည်းကောင်း ဝါကျတွင် သုံးပြပါ။
သာယာ၊ ဆွေးမြည့်၊ မွန်မြတ်၊ ခမ်းနား၊ ကြီးကျယ်၊ မြင့်မား။
၃။ ဂုဏ်ရည်ပြနာမဝိသေသနပါရှိသော အောက်ပါဝါကျများကို ဂုဏ်ရည်ပြ ကြိယာ ပါရှိသော
ဝါကျများ ဖြစ်အောင် ပြင်ရေးပါ။
နမူနာ။ ။စံပယ်ပန်းသည် မွှေးသော ပန်းဖြစ်သည်။ (ဂုဏ်ရည်ပြ နာမဝိသေသန)
စံပယ်ပန်းသည် မွှေးသည်။ (ဂုဏ်ရည်ပြကြိယာ)
(က) မဝိုင်းသည် ဆရာမိဘကို ရိုသေသော မိန်းကလေးဖြစ်သည်။
(ခ) ကြက်ဟင်းခါးသီးတွင် ခါးသော အရသာ ရှိသည်။
(ဂ) မဟာဗန္ဓုလသည် ရဲရင့်သော စစ်သူကြီး ဖြစ်သည်။
(ဃ) ကြက်ဆူဆီသည် ပျစ်ချွဲသော အရည်တစ်မျိုးဖြစ်သည်။
(င) စလေဦးပုညသည် ထင်ရှားသော စာဆိုဖြစ်သည်။
(စ) လကွယ်ညသည် မှောင်မိုက်သော ညဖြစ်သည်။
(ဆ) မောင်အောင်သည် အားကစား၌ ထူးချွန်သော လူငယ်တစ်ဦး ဖြစ်သည်။
(ဇ) သွေးလှူခြင်းသည် မွန်မြတ်သော ဒါနဖြစ်သည်။
(ဈ) ရွာဝန်းကျင်၌ စိမ်းလန်းသော လယ်ကွင်းများရှိသည်။

---

# နာမဝိသေသန

၁၆။ နာမ်ကို အထူးပြုသော ပုဒ်ကို နာမဝိသေသနဟု ခေါ်သည်။
၁၇။ နာမဝိသေသနသည် အနက်အဓိပ္ပာယ်အရ (၄)မျိုး ရှိသည်။ ၄င်းတို့မှာ-

- ဂုဏ်ရည်ပြနာမဝိသေသန
- အညွှန်းနာမဝိသေသန
- သင်္ချာနာမဝိသေသန
- အမေးနာမဝိသေသန

တို့ဖြစ်ကြသည်။
(ထိုနာမဝိသေသန (၄)မျိုးအကြောင်းကို အတွဲ(၁)၊ အခန်း (၂)၌ အကျဉ်းမျှ ဖော်ပြ ခဲ့သည်။
အတွဲ(၁)၊ အခန်း(၃)၌မူ ဂုဏ်ရည်ပြ နာမဝိသေသန အကြောင်းကို အကျယ် ဖော်ပြခဲ့ပြီ။
ဤအတွဲ(၁)၊ အခန်း(၄)၌ အညွှန်းနာမ ဝိသေသန အကြောင်း ကို ဆက်လက်ဖောမည်။)

## အညွှန်းနာမဝိသေသန

နာမ်ကို ညွှန်ပြခြင်းဖြင့် အထူးပြုသည့် ပုဒ်ကို 'အညွှန်းနာမဝိသေသန'ဟု ခေါ်သည်။

သာဓက။ ။ဤ၊ သည်၊ ထို၊ ၄င်း၊ ယင်း၊ ဤသို့သော၊ ထိုသို့သော၊ ၄င်းကဲ့သို့သော၊
တစ်ပါးသော၊ တစ်စုံတစ်ရာသော၊ အကြင်၊ တစ်နေ့သော။
(က) ဤ၊ သည် တို့သည် အနီးတွင်ရှိသော တစ်စုံတစ်ခုကို ညွှန်ပြသော
အညွှန်းနာမဝိသေသနများ ဖြစ်ကြသည်။
သာဓက။ ။(၁) ဤ သစ်ပင်သည် ဆေးဖက်ဝင်သည်။
(၂) သည် လှေသည် အညာသို့ ဆန်လိမ့်မည်။
(ခ) ထိုသည် အဝေးတွင်ရှိသော တစ်စုံတစ်ခုကို ညွှန်ပြသည်။
သာဓက။ ။(၁) ထို အိမ်ကို ဝယ်လိုသည်။
(၂) ထိုရေကန် အနီးမှာ ကျောင်းရှိသည်။
(ဂ) ထို၊ ၄င်း၊ ယင်း၊ ဤသို့သော၊ ထိုသို့သော တို့သည် ဖော်ပြခဲ့ ပြီးသော နာမ်ကို
ညွှန်းပြသည်။
သာဓက။ ။(၁) သိဝရာဇ် မင်းကြီးသည် မင်းပြု၏။ ထိုသိဝရာဇ် မင်းကြီး၏
သားတော်ကား သ္ဇြိုည်း အမည်ရှိ၏။
(၂) ဖေဖေသည် ဖောင်တိန်တစ်ချောင်းကို ဝယ်လာသည်။ ၄င်း ဖောင်တိန်ကို ကျွန်တော်
ကြိုက်ပါသည်။
(၃) ကျောင်းခေါ်ချိန် မပြည့်သော ကျောင်းသားများရှိသည်။ ယင်း ကျောင်းသား တို့သည်
ကျောင်းအုပ်ကြီးနှင့် တွေ့ကြရမည်။
(၄) ဘွားဘွား သည် ထူးဆန်းသော ပုံပြင်များကို ပြောပြတတ်ပါသည်။ ဤသို့သော ပုံပြင်များကို
ကျွန်တော်တို့ ကြိုက်ပါသည်။
(ဃ) အခြားသော၊ တစ်ပါးသော၊ တစ်ခုခုသော၊ တစ်စုံတစ်ခုသော၊
တစ်စုံတစ်ယောက်သော၊ တစ်စုံတစ်ရာသော၊ အကြင် စသည် တို့သည် တစ်စုံတစ်ခုကို တိတိ
ကျကျ မရည်ညွှန်းဘဲ နာမ်ကို အထူးပြုသည်။
သာဓက။ ။(၁) အခြားသော ကိစ္စရှိလျှင် ပြောပါဦး။
(၂) တစ်ပါးသော အရပ်သို့ သွားကြကုန်အံ့။
(၃) ရှေးအခါ၌ တစ်ခုသော တောအုပ်ဝယ် ကြီးစွာသော ရေအိုင်ကြီး
တစ်အိုင် ရှိ၏။
(၄) တစ်စုံတစ်ခုသော အမှုကိစ္စ ပေါ်ပေါက်ခဲ့လျှင် ကျွန်ုပ် ကူညီပါမည်။
(၅) တစ်စုံတစ်ယောက်သော သူက ဤသတင်းကို ပြောလာပါလျှင်
ဆိတ်ဆိတ်သာ နေပါလေ။
(၆) တစ်စုံတစ်ရာသော အကြောင်း ကြောင့် နောက်ကျရသည် ထင်၏။
(၇) အကြင် သူသည် ကြိုးစားအားထုတ်အံ့၊ ထိုသူသည် အောင်ပွဲရလတ္တံ့။

> လေ့ကျင့်ခန်း

၁။ နာမဝိသေသန ဆိုသည်မှာ အဘယ်နည်း။
၂။ အောက်ပါ ဝါကျများရှိ ကွက်လပ်တို့၌ ဆီလျော်သော နာမဝိသေသန များကို ဖြည့်၍ မည်သည့်
နာမဝိသေသနဖြစ်သည်ကို ဖော်ပြပါ။
(က) _____ စာအုပ်သည် အလွန် ရှားပါးသော စာအုပ်ဖြစ်သည်။
(ခ) _____ သူသည် ဤကျောင်းက မဟုတ်၊ _____ သော ကျောင်းမှ
ပြောင်းရွှေ့လာသူ ဖြစ်သည်။
(ဂ) _____ သော အကြောင်းကြောင့် _____ နေ့က ကျင်းပမည် ဖြစ်သော ကပွဲကို
ရပ်ဆိုင်းထားသည်။
(ဃ) _____ နေရာ၊ _____ အချိန်၌ _____ သူကို ဆက်ဆက် လာကြိုပါ။
(င) _____ သောသူများသည် _____ သူကဲ့သို့ပင် ကြိုးစားကြ ကုန်သည်။
၃။ အောက်ပါ ဝါကျများရှိ မျဉ်းသားထားသော နာမဝိသေသန တို့သည် နာမ်ကို မည်သို့
အထူးပြုကြသနည်း။
(က) အကြင်မိန်းမသည် အဆင်းလှသော်လည်း အချင်းအလှ၊ ထိုမိန်းမသည် တန်ဖိုးမရှိဖြစ်ချေ၏။
(ခ) ထိုသို့သော အကြောင်းတရားသည် ဤအကျိုးတရားကို ဖြစ်စေ၏။
(ဂ) အခြားတစ်ပါးသော သူတို့ကို မကဲ့ရဲ့ဘဲ မိမိ ကိုယ်ကိုသာ ကောင်းအောင် ကြိုးစားပါ။
(ဃ) သည်နေရာသည် သူတော်ကောင်းတို့ မှီတင်းနေထိုင်ရာ အရပ် ဖြစ်ပေသည်။
(င) ထိုကျောင်းသာ ရောက်လာသော အချိန်တွင် အတန်းထဲ၌ အခြားသော ကျောင်းသားများ
မရောက်လာသေးချေ။

---

# အညွှန်းနာမဝိသေသနနှင့်အညွှန်းနာမ်စား

၁၉။ အချို့သော ပုဒ်တို့သည် ဝါကျအတွင်းအသုံးကို လိုက်၍ အညွှန်းနာမဝိသေသန လည်းဖြစ်
နိုင်သည်။ အညွှန်းနာမ်စား လည်းဖြစ်နိုင်သည်။ ဤသို့ဝါကျအတွင်း အသုံးကို လိုက်၍ ဝါစင်္ဂကွဲ
ပြားပုံ ကို သာဓက များဖြင့် ရှင်းပြမည်။
(က) (၁) 'ပညာရွှေအိုး၊ လူမခိုး' ဟူသော စကားရှိသည်။
(၂) ဤကား ရှေးပညာရှိတို့၏ အဆိုအမိန့်တည်း။
(၃) ဤစကားသည် ရှေးပညာရှိတို့၏ အဆိုအမိန့်တည်း။
ဝါကျ(က) (၂)၌ ရှိသော ဤသည် စကား ဟူသော နာမ်ကို ညွှန်ပြပြီး ထိုနာမ်၏ အစားသုံးသော
နာမ်စားဖြစ်ခြင်းကြောင့် အညွှန်းနာမ်စား ဖြစ်သည်။
ဝါကျ(က)(၃)၌မူ ဤသည် စကား ဟူသော နာမ်ကို ညွှန်ပြပြီး ထိုနာမ်ကို အထူး ပြုသောကြောင့်
အညွှန်းနာမဝိသေသန ဖြစ်သည်။
(ခ) (၁) ခုံပေါ်မှာ ထိုင်ပါ။
(၂) သည်မှာ ထိုင်ပါ။
(၃) သည်ခုံပေါ်မှာ ထိုင်ပါ။
ဝါကျ(ခ) (၂)၌ ရှိသော သည် သည် ခုံ ဟူသော နာမ်ကို ညွှန်ပြပြီး ထိုနာမ်၏ အစားသုံးသော
နာမ်စားဖြစ်ခြင်းကြောင့် အညွှန်းနာမ်စား ဖြစ်သည်။
ဝါကျ(ခ)(၃)၌မူ သည် သည် ခုံ ဟူသော နာမ်ကို ညွှန်ပြပြီး ထိုနာမ်ကို အထူး ပြုသောကြောင့်
အညွှန်းနာမဝိသေသန ဖြစ်သည်။
ထိုနည်းအတူ ထို၊ ၄င်း၊ ယင်း တို့သည်လည်း အသုံးကို လိုက်၍ တစ်နေရာတွင်
အညွှန်းနာမ်စား ဖြစ်ပြီး၊ တစ်နေရာ၌မူ အညွှန်းနာမ ဝိသေသန ဖြစ်သည်ကို အောက်ပါ
ဝါကျများ၌ လေ့လာနိုင်သည်။
(ဂ) (၁) မဟာမြိုင်တော၌ ကျားရဲပေါ၏။
(၂) ထိုသို့သွားလျှင် သတိဝီရိယရှိပါ။
(၃) ထိုတောသို့ သွားလျှင် သတိဝီရိယရှိပါ။
(ဃ) (၁) ခွေးရူးတစ်ကောင် ပြေးလာ၏။
(၂) ၄င်းကို လူများက ရိုက်သတ်လိုက်ကြသည်။
(၃) ၄င်းခွေးရူးကို လူများက ရိုက်သတ်လိုက်ကြသည်။
(င) (၁) လူတိုင်းလက်ကိုင် ပြုသင့်သည့် တရားလေးပါး ရှိသည်။
(၂) ယင်းကား ကိုယ်ချင်းစာတရားပင်ဖြစ်သည်။
(၃) ယင်းတရားကား ကိုယ်ချင်းစာ တရားပင် ဖြစ်သည်။
အညွှန်းနာမ်စား
၂၀။ နာမ်ပုဒ်တစ်ခုကို ညွှန်ပြလျက် ထိုနာမ်ပုဒ်၏အစားသုံးထားသော ပုဒ်သည် အညွှန်းနာမ်စား
ဖြစ်သည်။
အညွှန်းနာမဝိသေသန
၂၁။ နာမ်ပုဒ်ကို ညွှန်ပြလျက် ထိုနာမ်ပုဒ်ကို အထူးပြုသော ပုဒ်မှာမူ အညွှန်းနာမဝိသေသန
ဖြစ်သည်။

> လေ့ကျင့်ခန်း

၁။ အောက်ပါ ဝါကျများရှိ မျဉ်းသားထားသော ပုဒ်တို့သည် အညွှန်းနာမ ဝိသေသနလော၊
အညွှန်းနာမ်စားလော ခွဲပြပါ။
(က) ဤကား အနက်အဓိပ္ပာယ် ရှင်းလင်းချက် ဖြစ်သည်။
ဤစာပိုဒ်ကား အနက်အဓိပ္ပာယ် ရှင်းလင်းချက် ဖြစ်သည်။
(ခ) သည် မှာအိပ်ပါ။ သည် အိမ်မှာ အိပ်ပါ။
(ဂ) ထိုအရပ်သို့ မသွားပါနှင့်။ ထို သို့ မသွားပါနှင့်။
(ဃ) ၄င်းအဖြစ်အပျက်သည် အလွန်စိတ်ဝင်စားဖွယ် ကောင်းပါသည်။
၄င်း ကိုနားထောင်လိုလျှင် ပြန်ပြောပြပါမည်။
(င) 'ဇွဲရှိလျှင် အောင်မြင်ရာ၏' ဟူသော စကားရှိ၏။
ယင်းစကားသည် စိတ်ဓာတ်ကို `မှင့်တင်ပေးသော စကားပင်ဖြစ်သည်။
ယင်း ကား စိတ်ဓာတ်ကို `မှင့်တင်ပေးသော စကားတစ်ရပ်ပင်ဖြစ်သည်။
၂။ အောက်ပါတို့ကို အညွှန်းနာမ်စား အဖြစ်လည်းကောင်း၊ အညွှန်းနာမဝိ သေသန
အဖြစ်လည်းကောင်း ဝါကျတွင် သုံးပြပါ။
ဤ၊ သည်၊ ထို၊ ၄င်း၊ ယင်း။
၃။ ကွက်လပ်များကို ဖြည့်ပါ။
(က) နာမ်ပုဒ်တစ်ခုခုကို ညွှန်ပြသည့် နာမ်စားကို _____ဟု ခေါ်သည်။
(ခ) နာမ်ကို ညွှန်ပြခြင်းဖြင့် အထူးပြုသည့် ပုဒ်ကို _____ဟု ခေါ်သည်။
(ဂ) 'ထိုပညာရှိမျိုးကို ချဉ်းကပ်သင့်သည်' ဟူသော ဝါကျ၌ ထိုသည် _____ ဖြစ်သည်။
(ဃ) 'ဤသို့လာ၊ ထိုသို့သွားနှင့် အငှားခန္ဓာ ေ`မှာင်ရတယ်' ဟူသော စာသား၌ ဤနှင့် ထို
တို့သည် _____ ဖြစ်သည်။
(င) 'ဤ၊ သည်၊ ထို၊ ၄င်း၊ ယင်း' တို့၏နောက်၌ နာမ်၊ နာမ်စားပုဒ် တစ်ခုခုပါ လျှင် အဆိုပါ ဤ၊
သည်၊ ထို၊ ၄င်း၊ ယင်းတို့သည် _____ ဖြစ်သည်နောက်၌ နာမ်၊ နာမ်စားပုဒ်တစ်ခုခု
မပါလျှင် ယင်းတို့သည် _____ ဖြစ်သည်။

---

# ကြိယာဝိသေသန

ကြိယာကို အထူးပြုသော ပုဒ်ကို 'ကြိယာဝိသေသန'ဟု ခေါ်သည်။

(အနက်အဓိပ္ပာယ်အရ ကြိယာဝိသေသန (၅)မျိုး ရှိသည့်အနက် အချိန်ပြ ကြိယာဝိသေသနနှင့် အမူအရာပြကြိယာဝိသေသန တို့အကြောင်းကို အတွဲ(၁)၊ အခန်း(၃)၌ဖော်ပြခဲ့ပြီ။ ဤအတွဲ(၁)၊ အခန်း(၄)၌မူ ကျန်ရှိသော ကြိယာဝိသေသန (၃)မျိုးအကြောင်းကို ဆက်လက် ဖော်ပြမည်။)

ကျန်ရှိသော ကြိယာဝိသေသန (၃)မျိုးတို့မှာ-

- အခြေအနေပြကြိယာဝိသေသန
- ပမာဏပြကြိယာဝိသေသန
- အမေးကြိယာဝိသေသန

တို့ဖြစ်ကြသည်။

## အခြေအနေပြကြိယာဝိသေသန

အခြေအနေကိုပြခြင်းဖြင့် ကြိယာကို အထူးပြုသော ကြိယာဝိသေသနကို 'အခြေအနေပြကြိယာဝိသေသန'ဟု ခေါ်သည်။

> သာဓက။ ။
ကန့်လန့်၊ သည်းထန်စွာ၊ သပ်သပ်ရပ်ရပ်၊ အသေအချာ၊ ဧကန်၊ အမှန်၊ စင်စစ်၊ မုချ

(က) ဤသစ်ပင်ကြီး တစ်ပင်သည် လမ်းပေါ်၌ 'ကန့်လန့်' လဲကျနေသည်။

(ဤဝါကျ၌ သစ်ပင်ကြီးသည် လမ်းမပေါ်၌ မည်သို့ လဲကျနေသည်ကို 'ကန့်လန့်' ဟူသော ပုဒ်က ပြသည်။
'ကန့်လန့်' ဟူသောပုဒ်သည် သစ် ပင်ကြီးလဲကျပုံ အခြေအနေကိုဖော်ပြခြင်းဖြင့် လဲကျ ဟူသော ကြိယာကို အထူးပြုသည်။
ထို့ကြောင့် 'ကန့်လန့်' သည် အခြေအနေပြ ကြိယာဝိသေသန ဖြစ်သည်။)

(ခ) ယနေ့နံနက် မိုးသည်းထန်စွာ ရွာသည်။
(ဂ) စာအုပ်များကို စားပွဲပေါ်မှာ သပ်သပ်ရပ်ရပ် စီထားပါ။
(ဃ) ကြိုးစားလျှင် မုချ အောင်မြင်သည်။
(င) သူ့အကြောင်းကို ကျွန်တော် အသေအချာ သိပါသည်။
(သည်းထန်စွာ၊ သပ်သပ်ရပ်ရပ်၊ မုချ၊ အသေအချာ စသော အခြေအနေပြ ကြိယာဝိသေသန
တို့၏ အသုံးကို အထက်ပါ ဝါကျများတွင် လေ့လာနိုင်သည်။)

## ပမာဏပြကြိယာဝိသေသန

မည်ရွေ့၊ မည်မျှ ပမာဏကို ပြခြင်းဖြင့် ကြိယာကို အထူးပြုသော ကြိယာဝိသေသနကို 'ပမာဏပြကြိယာဝိသေသန'ဟု ခေါ်သည်။

သာဓက။ ။
များများ၊ လုံးဝ၊ အကုန်၊ အလွန်၊ များစွာ၊ နည်းနည်း၊ အနည်း ငယ်၊ အဆမတန်

(က) အစာကို 'များများ' စားလျှင် ဘေးဖြစ်တတ်သည်။

(ဤဝါကျ၌ အစားများလျှင် ဘေးဖြစ်တတ်သည်ကို 'များများ' ဟူသော ပုဒ်က ပြသည်။
'များများ' ဟူသော ပုဒ်သည် အစာကို မည်ရွေ့ မည်မျှ စားကြောင်းကို ဖော်ပြခြင်းဖြင့် 'စား' ဟူသော ကြိယာကို အထူးပြုသည်။
ထို့ကြောင့် 'များများ' သည် ပမာဏပြကြိယာဝိသေသန ဖြစ်သည်။)

(ခ) စကားကို နည်းနည်း ပြော၍ အလုပ်ကို များများလုပ်ပါ။
(ဂ) အစားကို အကုန် စား၊ စကားကို အကုန်မပြောနှင့်။
(ဃ) မူးယစ်ဆေးဝါး သုံးစွဲခြင်းကို လုံးဝရှောင်ကြဉ်သင့်သည်။
(င) ရွှေတိဂုံစေတီတော်ကြီးသည် အလွန် သပ္ပာယ်သည်။
(နည်းနည်း၊ အကုန်၊ လုံးဝ၊ အလွန် စသော ပမာဏပြကြိယာဝိသေသန တို့၏ အသုံးကို
အထက်ပါ ဝါကျများတွင် လေ့လာနိုင်သည်။)

## အမေးကြိယာဝိသေသန

မေးမြန်းခြင်းဖြင့် ကြိယာကို အထူးပြုသော ကြိယာဝိသေသနကို 'အမေးကြိယာဝိသေသန'ဟု ခေါ်သည်။

သာဓက။ ။
မည်သို့၊ မည်မျှ၊ မည်ကဲ့သို့၊ ဘယ်လောက်၊ ဘယ်လို

(က) အစာကို ကြေညက်အောင် 'မည်သို့' စားရမည်နည်း။

(ဤဝါကျ၌ 'မည်သို့' ဟူသော ပုဒ်သည် 'အစာ' မည်သို့ စားသင့်ကြောင်းကို မေးမြန်းခြင်းခြင့် 'စား' ဟူသော ကြိယာကို အထူးပြုသည်။ ထို့ကြောင့် 'မည်သို့' သည် မေးမြန်းခြင်း သဘောသက်ရောက်သော အမေးကြိယာဝိသေသန ဖြစ်သည်။)

(ခ) ကျောင်းသင်ခန်းစာများကို မည်ကဲ့သို့ ကျက်သင့်သနည်း။
(ဂ) ဤသရက်သီးသည် မည်မျှ ချိုသနည်း။
(ဃ) သူ့အကြောင်းကို မင်း ဘယ်လောက် သိသလဲ။
(င) လူချစ်လူခင်များလိုလျှင် စကားကို ဘယ်လို ပြေသင့်သလဲ။
(မည်ကဲ့သို့၊ မည်မျှ၊ ဘယ်လောက်၊ ဘယ်လို စသော အမေးကြိယာဝိသေသန တို့၏ အသုံးကို
အထက်ပါ ဝါကျများတွင် လေ့လာနိုင်သည်။)

> လေ့ကျင့်ခန်း

၁။ ကြိယာဝိသေသန ဆိုသည်မှာ အဘယ်နည်း။ ကြိယာဝိသေသန မည်မျှရှိသနည်း။
၂။ အခြေအနေပြကြိယာဝိသေသန ဆိုသည်မှ အဘယ်နည်း။ အခြေအနေ ပြကြိယာဝိသေသန
(၃)ခုကို ဖော်ပြ၍ ဝါကျ တစ်ခုစီ၌ သုံးပြပါ။
၃။ ပမာဏပြကြိယာဝိသေသန ဆိုသည်မှာ အဘယ်နည်း။ အမေးကြိယာ ကြိယာဝိသေသန (၃)ခုကို
ဖော်ပြ၍ ဝါကျ တစ်ခုစီ၌ သုံးပြပါ။
၄။ အမေးကြိယာဝိသေသန ဆိုသည်မှာ အဘယ်နည်း။ အမေး ကြိယာဝိသေသန (၃)ခုကို ဖော်ပြ၍
ဝါကျတစ်ခုစီ၌ သုံးပြပါ။
၅။ ကွက်လပ်များကို ဖြည့်ပါ။
(က) ကြိယာကို အထူးပြုသော ပုဒ်ကို _____"ဟု ခေါ်သည်။
(ခ) အခြေအနေကို ပြခြင်းဖြင့် ကြိယာကို အထူးပြုသော ပုဒ်ကို _____"ဟု ခေါ်သည်။
(ဂ) ပမာဏကို ပြခြင်းဖြင့် ကြိယာကို အထူးြ့ပုသော ပုဒ်ကို _____"ဟု ခေါ်သည်။
(ဃ) မေးမြန်းခြင်းဖြင့် ကြိယာကို အထူးပြုသော ပုဒ်ကို _____"ဟု ခေါ်သည်။
(င) အဟုန်ပြင်းစွာ၊ မတ်တတ်၊ တွဲလောင်း၊ အမှန်၊ စင်စစ် တို့သည် _____" ကြိယာဝိသေသန
များ ဖြစ်ကြသည်။
(စ) အချို့၊ အဆမတန်၊ လုံးဝ၊ နည်းနည်း၊ များများ တို့သည် _____" ကြိယာဝိသေသနများ
ဖြစ်ကြသည်။
၆။ အောက်ပါဝါကျများရှိ ကြိယာဝိသေသနတို့ကို မျဉ်းသားပါ။ ၄င်းတို့ သည်
အနက်အဓိပ္ပာယ်အရ မည်သည့် ကြိယာဝိသေသနဖြစ်သည်ကိုလည်း ဖော်ပြပါ။
(က) ဤစာပိုဒ်၏ ဆိုလိုရင်းကို အနည်းငယ် ရှင်းပြပါ။
(ခ) စာအုပ်များကို စားပွဲပေါ်မှာ သပ်သပ်ရပ်ရပ် စီထားပါ။
(ဂ) ငါတို့အဖွဲ့သည် ပြိုင်ပွဲတွင် မုချ အောင်နိုင်ရမည်။
(ဃ) တပေါင်းလတွင်နေသည် အလွန်ပူပြင်း၏။
(င) ဤပုစ္ဆာကို သင်မည်ကဲ့သို့ တွက်မည်နည်း။
(စ) ထိုကိစ္စနှင့် ပတ်သက်၍ ကျွန်တော် အတော်အတန် သိထားပြီး ဖြစ်ပါ သည်။
(ဆ) လွန်ခဲ့သော ညက မိုးသည်းထန်စွာ ရွာသည်။
(ဇ) ဤအဆိုကို လုံးဝ သဘောမတူပါ။
(ဈ) ကျောင်းသို့သင် မည်သို့သွားမည်နည်း။
(ည) ဇူဇကာပုဏ္ဏားသည် အစာကို အဆမတန် စားသဖြင့် အသက် ဆုံးရှုံးရလေ သည်။

---

# ဝိဘတ်

၂၇။ နာမ်၊ နာမ်စား တို့၏ နောက်၌တည်၍ ၄င်းတို့သည် ကတ္တားဖြစ်သည်၊ ကံ ဖြစ်သည် စသည်
ကိုလည်းကောင်း၊ ကြိယာ၏ နောက်၌တည်၍ ၄င်းကြိယာ၏ ကာလနှင့် အမျိုးအစား ကိုလည်း
ကောင်း၊ ဝေဖန်ပိုင်းခြား ပြသော စကားလုံးကို ဝိဘတ်ဟု ခေါ်သည်။
၂၈။ ဝိဘတ်(၂)မျိုး ရှိသည်။ ယင်းဝိဘတ်(၂)မျိုးတို့မှာ-
(က) နာမ်ဝိဘတ်
(ခ) ကြိယာဝိဘတ် တို့ဖြစ်ကြသည်။
(နာမ်ဝိဘတ်(၉)မျိုး အကြောင်းကို အတွဲ(၁)၊ အခန်း(၂)၌လည်းကောင်း၊ ကျန်ရှိ သော နာမ်ဝိဘတ်
(၈)မျိုးအကြောင်းကို အတွဲ(၁)၊ အခန်း(၃)၌ လည်းကောင်း ဖော်ပြခဲ့ပြီ။ ဤအတွဲ(၁)၊ အခန်း(၄)၌မူ
ကြိယာဝိဘတ် အကြောင်းကို ဆက်လက် ဖော်ပြမည်။)

## ကြိယာဝိဘတ်

ကြိယာ၏နောက်၌တည်၍ ၄င်းကြိယာ၏ ကာလနှင့် အမျိုးအစားကို
ဝေဖန်ပိုင်းခြားပြသော ဝိဘတ်ကို ကြိယာဝိဘတ်ဟု ခေါ်သည်။
၃၀။ ကြိယာဝိဘတ် (၂)မျိုး ရှိသည်။ ယင်းဝိဘတ်(၂)မျိုးတို့မှာ -
(က) ကာလပြကြိယာဝိဘတ်
(ခ) အမျိုးအစားပြကြိယာဝိဘတ် တို့ဖြစ်ကြသည်။

## ကာလပြကြိယာဝိဘတ်

ကြိယာ၏ ပြုခြင်း၊ ဖြစ်ခြင်း၊ ရှိခြင်းနှင့် စပ်ဆိုင်သည့်
အချိန်ကာလကို ပြသော ဝိဘတ်ကို ကာလပြကြိယာဝိဘတ်ဟု ခေါ်သည်။
၃၂။ ကာလပြကြိယာဝိဘတ်(၃)မျိုး ရှိသည်။ ယင်းဝိဘတ်(၃)မျိုးတို့မှာ -
(က) ပစ္စုပ္ပန်ကာလပြကြိယာဝိဘတ်
(ခ) အတိတ်ကာလပြကြိယာဝိဘတ်
(ဂ) အနာဂတ်ကာလပြကြိယာဝိဘတ် တို့ဖြစ်ကြသည်။

### ပစ္စုပ္ပန်ကာလပြကြိယာဝိဘတ်

ကြိယာ၏ ပြုဆဲ၊ ဖြစ်ဆဲ၊ ရှိဆဲ ကာလကို
ဖော်ပြသော ဝိဘတ်ကို ပစ္စုပ္ပန်ကာလ ပြကြိ ယာဝိဘတ်ဟု ခေါ်သည်။

ပစ္စုပ္ပန်ကာလပြကြိယာဝိဘတ် တို့မှာ သည်၊ ၏၊ ပြီ တို့ဖြစ်ကြသည်။
သာဓက။ ။
(၁) ယနေ့ ရာသီဥတု သာယာ သည်/၏။
(၂) မောင်သံချောင်းသည် ရန်ကန်မြို့၌ နေ သည်/၏။
(၃) လကမ္ဘာသို့ လူသားများ ရောက်ပြီ။
(၄) မီးရထားသည် ဘူတာရုံထဲသို့ ရောက်ပြီ။
(၅) ကျွန်တော်တွင် ငွေငါးကျပ်ရှိသည်။

### အတိတ်ကာလပြကြိယာဝိဘတ်

ကြိယာ၏ ပြုပြီး၊ ဖြစ်ပြီး၊ ရှိပြီး ကာလကို
ဖော်ပြသော ဝိဘတ်ကို အတိတ်ကာလ ပြကြိယာဝိဘတ်ဟု ခေါ်သည်။

အတိတ်ကာလပြကြိယာဝိဘတ် တို့မှာ သည်၊ ၏၊ ပြီ တို့ဖြစ်ကြသည်။
သာဓက။ ။
(၁) မနေ့က ရာသီဥတု သာယာ သည်/၏။
(၂) လွန်ခဲ့သော ငါးနှစ်က မောင်သံချောင်းသည် ရန်ကုန်မြို့၌ နေ သည်/၏။
(၃) စောစော ကပင် မီးရထား ဝင်သွားပြီ။
(၄)ဦးဘသည် စစ်အတွင်းက ကျောင်းဆရာလုပ်သည်/၏။
(၅) သူပြန်သွားပြီ။

### အနာဂတ်ကာလပြကြိယာဝိဘတ်

ကြိယာ၏ပြုလတ္တံ့၊ ဖြစ်လတ္တံ့၊ ရှိလတ္တံ့ ကာလကို
ဖော်ပြသော ဝိဘတ်ကို အနာဂတ်ကာလ ပြကြိယာဝိဘတ်ဟု ခေါ်သည်။

အနာဂတ်ကာလပြဝိဘတ်တို့မှာ မည်၊ လိမ့်မည်၊ အံ့၊ လတ္တံ့ တို့ဖြစ်ကြသည်။
သာဓက။ ။
(၁) မနက်ဖြန် မောင်ရေခဲ ပြန်လာမည်/လိမ့်မည်။
(၂) မန္တလေး-ရန်ကုန် အစုန်အမြန်ရထားသည် မကြမီ ဆိုက်မည်/
လိမ့်မည်။
(၃) မိုးကောင်းသောကြောင့် စပါးအောင် အံ့/လတ္တံ့။
(၄) ဤအမှုကို ဆောင်ရွက်လျှင် အများက ချီးမွမ်းကြအံ့/လတ္တံ့။
(၅) မူးယစ်ဆေးဝါးကို သုံးလျှင် လူမျိုးပါ ပြုန်းမည်/လိမ့်မည်။

## အမျိုးအစားပြကြိယာဝိဘတ်

ကြိယာ၏ အမျိုးအစားကို ဖော်ပြ သောဝိဘတ်ကို
အမျိုးအစားပြကြိယာဝိဘတ်ဟု ခေါ်သည်။
၃၅။ အမျိုးအစားပြကြိယာဝိဘတ် (၄)မျိုး ရှိသည်။ ယင်းဝိဘတ်(၄)မျို့ တို့မှာ -
(က)စေခိုင်းဝိဘတ်
(ခ) ညှိနှိုင်းဝိဘတ်
(ဂ) ဆန္ဒညွှန်ဝိဘတ်
(ဃ) အမိန့်ချဝိဘတ်တို့ဖြစ်ကြသည်။

## (က) စေခိုင်းဝိဘတ်

စေခိုင်းခြင်းကိုပြသည့် ဝိဘတ်ကို စေခိုင်းဝိဘတ်ဟု
ခေါ်သည်။ စေခိုင်းဝိဘတ်မှာ လော့ ဖြစ်သည်။
သာဓက။ ။
(၁) ဤအကြောင်းကို ချက်ချင်း ပြောကြားပါလော့။
(၂) ငါ့အား အမှန်အတိုင်း ပြောကြားပါလော့။
(၃) သွေးစည်းညီညွတ်ကြလော့။
(ခ) ညှိနှိုင်းဝိဘတ်။ ။ဆောင်ရွက်သူအချင်းချင်း ညှိနှိုင်းခြင်းကို ပြသည့် ဝိဘတ်ကို
ညှိနှိုင်းဝိဘတ်ဟု ခေါ်သည်။ ညှိနှိုင်းဝိဘတ်တို့မှာ စို့၊ရအောင် တို့ဖြစ်ကြသည်။
သာဓက။ ။
(၁) အချိန်တန်ပြီမို့ အိမ်ပြန်စို့။
(၂) ယနေ့ကစ၍ အကျိုးများအောင် ကြိုးစားစို့။
(၃) ကျောင်းပိတ်ရက်မှာ လုပ်အားပေးရအောင်။
(ဂ) ဆန္ဒညွှန်ဝိဘတ်။ ။ခွင့်တောင်းခြင်း၊ ဆုတောင်းခြင်း မေတ္တာပို့သခြင်း၊ ကျိန်ဆဲခြင်း
စသော အလိုဆန္ဒတို့ကို ဖော်ပြသည့် ဝိဘတ်ကို ဆန္ဒညွှန်ဝိဘတ်ဟု ခေါ်သည်။ ဆန
္ဒညွှန်ဝိဘတ်တို့မှာ ပါရစေ၊ ပါစေ တို့ဖြစ်ကြသည်။
သာဓက။ ။
(၁) ကျွန်တော်ကြည့်ပါရစေ။
(၂) ကျန်းမာချမ်းသာကြပါစေ။
(၃) သွားလေရာ ဘေးတွေ့ပါစေ။
(ဃ) အမိန့်ချဝိဘတ်။ ။အမိန့်ပေးခြင်းကို ဖော်ပြသည့် ဝိဘတ်ကို အမိန့်ချ ဝိဘတ်
ဟု ခေါ်သည်။ အမိန့်ချ ဝိဘတ်မှာ စေဖြစ်သည်။
သာဓက။ ။
(၁) အလုပ်ကြမ်းနှင့် ထောင်ဒဏ်သုံးနှစ် ကျခံ'စေ'။
(၂) ဤအမှုမှ တရားသေလွတ်'စေ'။

> လေ့ကျင့်ခန်း

၁။ နာမ်ဝိဘတ်ဆိုသည်မှာ အဘယ်နည်း။
၂။ ကြိယာဝိဘတ်ဆိုသည်မှာ အဘယ်နည်း။
၃။ ကာလပြကြိယာဝိဘတ်ဆိုသည်မှာ အဘယ်နည်း။ ကာလပြကြိယာဝိ ဘတ်(၃)မျိုး ၏အမည်ကို သာဓကတစ်ခုစီနှင့်တကွ ဖော်ပြပါ။
၄။ အမျိုးအစားပြ ကြိယာဝိဘတ်ဆိုသည်မှာ အဘယ်နည်း။ အမျိုးအစား ပြကြိယာဝိ ဘတ်(၄)မျိုး၏ အမည်ကို သာဓက ဝါကျတစ်ခုစီနှင့်အကွ ဖော်ပြပါ။
၅။ စေခိုင်းဝိဘတ်ဆိုသည်မှာ အဘယ်နည်း။ စေခိုင်းဝိဘတ်ဖြင့် ဝါကျ(၃) ခုဖွဲ့ပါ။
၆။ ညှိနှိုင်းဝိဘတ်ဆိုသည်မှာ အဘယ်နည်း။ ညှိနှိုင်းဝိဘတ်ဖြင့် ဝါကျ(၃)ခုဖွဲ့ပါ။
၇။ ဆန္ဒညွှန်ဝိဘတ်ဆိုသည်မှာ အဘယ်နည်း။ ဆန္ဒညွှန်ဝိဘတ်ဖြင့် ဝါကျ(၃)ခု ဖွဲ့ပါ။
၈။ အမိန့်ချ ဝိဘတ်ဆိုသည်မှာ အဘယ်နည်း။ အမိန့်ချ ဝိဘတ်ဖြင့် ဝါကျ(၃)ခု ဖွဲ့ပါ။
၉။ ပေးထားသော ဝါကျများရှိ ဝိဘတ်တို့ကို မျဉ်းသား၍ နာမ်ဝိဘတ် ဖြစ်သည်၊ ကြိယာဝိဘတ်ဖြစ်သည်ကို ခွဲခြားပြပါ။ ၄င်းတို့၏ အမျိုးအ မည် များကိုလည်း ဖော်ပြပါ။
(က) ကျန်းမာရေးအတွက် သန့်ရှင်းသော အစားအစာများကို နေ့စဉ် စားသင့်၏။
(ခ) နွေရာသီ ကျောင်းပိတ်ရက်တွင် ဆရာနှင့် သူ၏ တပည့်များသည် လေ့လာ ရေးခရီးထွက်ကြမည်။
(ဂ) ပညာရေး ဆွေးနွေးပွဲပြီးပြီ။
(ဃ) ပြည်ထောင်စုနေ့ အခမ်းအနားသို့ ချီတက်ကြလော့။
(င) အောင်ပွဲရ မြန်မာ့ လက်ရွေးစင် အားကစားသမားများသည် နက်ဖြန် နံနက် တွင် မိခင်နိုင်ငံသို့ ပြန်လည် ရောက်ရှိကြမည်။
(စ) စစ်တောင်းမြစ်ရေသည် နောက်နှစ်ဆယ့်လေးနာရီအတွင်း စိုးရိမ်ရေမှတ်သို့ ရောက်မည်။
(ဆ) ဤအမှုကို ပလပ်စေဟု တရာသူကြီးက အမိန့်ချပြီးပြီ။
(ဇ) လုံ့လဝီရိယ ရှိသူသည် တစ်နေ့တွင် မုချအောင်မြင်ရမည်။
(ဈ) စောစောအိပ်လို့၊ စောစောထလို့၊ စောစောလမ်းလျှောက်ကြပါစို့။
(ည) ကျန်စစ်သားမင်းကြီးသည် အာနန္ဒာစေတီ ကို တည်ထားကိုးကွယ် တော်မူ သည်။
(ဋ) ကျန်းမာခြင်းသည် လာဘ်တစ်ပါးဖြစ်သည်။
(ဌ) ရွာလမ်း ဖောက်ရာမှာ လုပ်အားပေးကြရအောင်။
(ဍ) ကျန်းမာချမ်းသာ ကြပါစေ။
(ဎ) ချစ်စကို ရှည်စေ၊ မုန်းစကို တိုစေ။
(ဏ) အဖေအမေတို့ စိတ်ပူနေကြမည်၊ အိမ်ပြန်စို့။
(တ) ကြိုးစားခြင်းသည် အောင်မြင်ခြင်း၏ လမ်းစဖြစ်သည်။
၁၀။ ပေးထားသော ဝါကျများရှိ ကွက်လပ်တို့တွင် ဆီလျော်သော နာမ်ဝိဘတ်နှင့် ကြိယာ ဝိဘတ်များကို ဖြည့်ပါ။
(က) မကြာမီ အမေ ပြန်ရောက်တော့ _____။
(ခ) ကျွန်တော်တို့ _____ လွန်ခဲ့သော လ _____ လပတ်စာမေးပွဲ ဖြေကြရ_____။
(ဂ) တိုင်းရင်းသား အချင်းချင်း ရိုင်းပင်းကူညီကြ _____။
(ဃ) လာမည့် တနင်္ဂနွေနေ့ _____ ကျွန်တော်တို့ သူငယ်ချင်း တစ်စု ပျော် ပွဲစား သွားကြ _____။
(င) ကျောင်းဆင်းလျှင် ငါတို့ ကစားကြ _____။
(စ) ကျောင်းပိတ်ရက် _____ မိဘ _____ ကူပါ။
(ဆ) တရားသူကြီး _____ မောင်ပု _____ အမှု _____ တရားသေလွတ် _____ဟု စီရင်ချက်ချလိုက် _____။
(ဇ) အောက်စီဂျင် _____ လေထက်ပေါ့ _____။
(ဈ) လာမည့် ဘေး၊ ဝေး _____။
(ည) တပို့တွဲလ _____ ထမနဲ ထိုးကြ _____။

---

# သမ္ဗန္ဓ

၃၇။ ပုဒ်အချင်းချင်းကို ဖြစ်စေ၊ ဝါကျအချင်းချင်းကို ဖြစ်စေ၊ အဓိပ္ပာယ်အချင်း ချင်းကို ဖြစ်စေ
ဆက်စပ်ပေးသော စကားလုံးကို သမ္ဗန္ဓဟု ခေါ်သည်။

၃၈။ သမ္ဗန္ဓ(၃)မျိုး ရှိသည်။ ၄င်းတို့မှာ -

- ပုဒ်ဆက်သမ္ဗန္ဓ
- ဝါကျဆက်သမ္ဗန္ဓ
- အဓိပ္ပာယ်သမ္ဗန္ဓ

တို့ဖြစ်ကြသည်။

(ပုဒ်ဆက်သမ္ဗန္ဓ အကြောင်းကို အတွဲ(၁)၊ အခန်း(၃)၌ ဖော်ပြခဲ့ပြီးဖြစ်သည်။ ဤအ တွဲ(၁)၊ အခန်း (၄)၌မူ ဝါကျဆက်သမ္ဗန္ဓ နှင့် အဓိပ္ပာယ်ဆက်သမ္ဗန္ဓတို့အ ကြောင်းကို ဖော်ပြမည်။)

## ဝါကျဆက်သမ္ဗန္ဓ

ဝါကျအချင်းချင်း ဆက်စပ်ပေးသော သမ္ဗန္ဓကို 'ဝါကျဆက်သမ္ဗန္ဓ'ဟု ခေါ်သည်။

သာဓက။ ။နှင့်တပြိုင်နက်၊ သကဲ့သို့၊ စေရန်၊ လျှင်၊ ၍၊ လျက်၊ သော်လည်း။
(က) နှင့်တပြိုင်နက်။ ။အချိန်ပြခြင်း အနက်ဖြင့် ဝါကျအချင်း ချင်းကို ဆက်စပ်ပေးသော
သမ္ဗန္ဓ ဖြစ်သည်။
(၁) မိုးသံကိုကြားသည်။
(၂) လယ်သမားတို့သည် ထွန်တုံးကိုပြင်ကြပြီ။
(၃) မိုးသံကို ကြားသည် နှင့်တပြိုင်နက်လယ်သမားတို့သည် ထွန်တုံး ကို ပြင် ကြပြီ။
ဝါကျ(၁)နှင့် ဝါကျ(၂) တို့သည် သီးခြား ဝါကျရိုးများ ဖြစ်ကြသည်။ ထိုဝါကျ များကို
နှင့်တပြိုင်နက် ဟူသော သမ္ဗန္ဓဖြင့် ဆက်လိုက်သော အခါ တတိယ ဝါကျဖြစ်လာသည်။
မိုးဦးကျအခါ၌ လယ်သမားတို့ ထွန်တုံး ပြင်ကြကြောင်းကို နှင့်တပြိုင် နက် ဟူသော သမ္ဗန္ဓက
ပြသည်။ ထို့ကြောင့် နှင့်တပြိုင်နက် သည်အချိန်ပြခြင်း အနက်ဖြင့် ဝါကျအချင်းချင်းကို
ဆက်စပ်ပေးသော ဝါကျဆက်သမ္ဗန္ဓ ဖြစ်သည်။
(ထိုနည်းအတူ နှင့်၊ သောအခါ၊ လျက်၊ စဉ်၊ ပတ်လုံး၊ အတွင်း စသည်တို့ သည်လည်း
အချိန်ပြခြင်းအနက်ဖြင့် ဝါကျအချင်းချင်းကို ဆက်စပ်ပေးသော ဝါကျဆက် သမ္ဗန္ဓ
များဖြစ်ကြသည်။)
(ခ) သကဲ့သို့။ ။နှိုင်းယှဉ်ခြင်းအနက်ဖြင့် ဝါကျအချင်းချင်းကို ဆက်စပ် ပေးသော သမ္ဗန္ဓ
ဖြစ်သည်။
(၁) လူရည်ချွန် ကျောင်းသားများသည် စာကြိုးစားကြသည်။
(၂) ကျွန်ုပ်တို့လည်း စားကြိုးစားကြသည်။
(၃) လူရည်ချွန် ကျောင်းသားများ စာကြိုးစားကြသကဲ့သို့ ကျွန်ုပ် တို့လည်း စာကြိုးကြသည်။
ဝါကျ(၁)နှင့် (၂)တို့သည် သီးခြား ဝါကျရိုးများ ဖြစ်ကြသည်။ ထိုဝါကျ များကို သကဲ့သို့
ဟူသော သမ္ဗန္ဓဖြင့် ဆက်လိုက်သောအခါ တတိယဝါကျဖြစ်လာသည်။
လူရည်ချွန်ကျောင်းသားများ၏ စာကြိုးစားမှုနှင့် ကျွန်ုပ်တို့၏ စာကြိုး စားမှုကို သကဲ့သို့ ဟူသော
သမ္ဗန္ဓက နှိုင်းယှဉ်ပြသည်။ ထို့ကြောင့် သကဲ့သို့သည် နှိုင်းယှဉ်ခြင်းအနက်ဖြင့်
ဝါကျအချင်းချင်းကို ဆက်စပ် ပေးသော ဝါကျဆက် သမ္ဗန္ဓဖြစ်သည်။
(ထိုနည်းအတူ ထက်၊ နည်းတူ၊ သလောက်၊ အတိုင်း စသည်တို့ သည်လည်း
နှိုင်းယှဉ်ခြင်းအနက်ဖြင့် ဝါကျအချင်းချင်းကို ဆက်စပ်ပေးသော ဝါကျဆက် သမ္ဗန္ဓ ဖြစ်သည်။)
(ဂ) စေရန်။ ။အကျိုးတစ်စုံတစ်ရာကို မျှော်လင့်ခြင်းအနက်ဖြင့် ဝါကျအချင်း ချင်း ကို
ဆက်စပ်ပေးသော သမ္ဗန္ဓဖြစ်သည်။
(၁) နိုင်ငံ၏ စီးပွားရေး တိုးတက်သည်။
(၂) ကုန်များကို အဆင့်မီ ထုတ်လုပ်ရမည်။
(၃) နိုင်ငံ၏ စီးပွားရေး တိုးတက်စေရန် ကုန်များကို အဆင့်မီ ထုတ်လုပ်ရမည်။
ဝါကျ(၁)နှင့် (၂)တို့သည် သီးခြား ဝါကျရိုးများ ဖြစ်ကြသည်။ ထိုဝါကျများကို စေရန် ဟူသော
သမ္ဗန္ဓဖြင့် ဆက်လိုက်သောအခါ တတိယဝါကျဖြစ်လာသည်။
နိုင်ငံ၏စီးပွားတိုးတက်မှုကို ရည်မှန်း၍ ကုန်များကို အဆင့်မီ ထုတ်လုပ်ကြောင်း ကို စေရန်ဟူသော
သမ္ဗန္ဓက ပြသည်။ ထို့ကြောင့် စေရန်သည် အကျိုးမျှော်လင့် ခြင်းအနက်ဖြင့် ဝါကျ အချင်းချင်းကို
ဆက်စပ်ပေးသော ဝါကျဆက်သမ္ဗန္ဓ ဖြစ်သည်။
(ထိုနည်းအတူ အောင်၊ အံ့သောငှာ၊ ရန်၊ အတွက် စသည် တို့သည် လည်း
အကျိုးမျှော်လင့်ခြင်း အနက်ဖြင့် ဝါကျအချင်းချင်းကို ဆက်စပ် ပေးသော ဝါကျဆက်သမ္ဗန္ဓများ
ဖြစ်ကြသည်။)
(ဃ) လျှင်။ ။ကန့်သတ်ခြင်းအနက်ဖြင့် ဝါကျအချင်းချင်းကို ဆက်စပ်ပေး သော
သမ္ဗန္ဓဖြစ်သည်။
(၁) စာမေးပွဲအောင်သည်။
(၂) အတန်းတက်ရမည်။
(၃) စာမေးပွဲအောင်လျှင် အတန်းတက်ရမည်။
ဝါကျ(၁)နှင့် (၂)တို့သည် သီးခြား ဝါကျရိုးများ ဖြစ်ကြသည်။ ထိုဝါကျများကို လျှင်ဟူသော
သမ္ဗန္ဓဖြင့် ဆက်လိုက်သောအခါ တတိယဝါကျ ဖြစ်လာသည်။
အတန်းတက်ရန်အတွက် စာမေးပွဲအောင်ရမည် ဖြစ်ကြောင်းကို လျှင် ဟူသော သမ္ဗန္ဓက
ကန့်သတ်ပြသည်။ ထို့ကြောင့် လျှင် သည် ကန့်သတ်ခြင်း အနက်ဖြင့် ဝါကျအချင်းချင်းကို
ဆက်စပ်ပေးသော ဝါကျဆက်သမ္ဗန္ဓ ဖြစ်သည်။
(ထို့နည်းအတူ မှ၊ က၊ သော် စသည့်တို့သည်လည်း ကန့်သတ်ခြင်း အနက်ဖြင့်
ဝါကျအချင်းချင်းကို ဆက်စပ်ပေးသော ဝါကျဆက်သမ္ဗန္ဓ များ ဖြစ်ကြသည်။)
(င) ၍။ ။အကြောင်းပြခြင်းဖြင့် ဝါကျအချင်းချင်းကို ဆက်စပ် ပေးသော သမ္ဗန္ဓ ဖြစ်သည်။
(၁) မိုးလေဝသ မှန်ကန်သည်။
(၂) စပါးအထွက်တိုးသည်။
(၃) မိုးလေဝသ မှန်ကန်၍စပါးအထွက်တိုးသည်။
ဝါကျ(၁)နှင့်(၂) တို့သည် သီးခြား ဝါကျရိုးများ ဖြစ်ကြသည်။ ထိုဝါကျ များကို ၍ ဟူသော
သမ္ဗန္ဓဖြင့် ဆက်လိုက်သောအခါ တတိယ ဝါကျဖြစ် လာသည်။
စပါးအထွက်တိုးရခြင်း၏ အကြောင်းရင်းသည် မိုးလေဝသ မှန်ကန်ခြင်းဖြစ် ကြောင်းကို ၍ ဟူသော
သမ္ဗန္ဓက ပြသည်။ ထို့ကြောင့် ၍သည် အကြောင်းပြခြင်း အနက်ဖြင့် ဝါကျအချင်းချင်း ကို
ဆက်စပ်ပေးသော ဝါကျဆက်သမ္ဗန္ဓ ဖြစ် သည်။
(ထိုနည်းအတူ သောကြောင့်၊ ရကား၊ သည့်အတွက်၊ သဖြင့် စသည်တို့သည် လည်း
ဝါကျအချင်းချင်းကို ဆက်စပ်ပေးသော ဝါကျဆက်သမ္ဗန္ဓများဖြစ်ကြသည်။)
(စ) ၍။ ။တစ်ခုပြီးတစ်ခု ဆောင်ရွက်ခြင်း၊ ဖြစ်ပေါ်ခြင်း အနက်ဖြင့် ဝါကျ အချင်းချင်းကို
ဆက်စပ်ပေးသော သမ္ဗန္ဓဖြစ်သည်။
(၁) ခွေးသည် အမဲကင်ကို ပစ်ချသည်။
(၂) ခွေးသည် လွတ်ရာသို့ ပြေးလေ၏။
(၃) ခွေးသည် အမဲကင်ကို ပစ်ချ၍ လွတ်ရာသို့ ပြေးလေ၏။
ဝါကျ(၁)နှင့် (၂) တို့သည် သီးခြား ဝါကျရိုးများ ဖြစ်ကြသည်။ ထိုဝါ ကျများကို ၍ ဟူသော
သမ္ဗန္ဓဖြင့်ဆက်လိုက်သောအခါ တတိယ ဝါကျ ဖြစ်လာသည်။
ခွေးသည် အမဲကင်ကို ပစ်ချခြင်း၊ လွတ်ရာသို့ ပြေးခြင်းဟူသည့် ဆောင်ရွက်မှု (၂) ခုကို
တစ်ခုပြီးတစ်ခု ပြုလုပ်ခြင်းဖြစ်ကြောင်း ၍ ဟူသော သမ္ဗန္ဓက ပြသည်။ ထို့ကြောင့် ၍
သည်တစ်ခုပြီးတစ်ခု ဆောင်ရွက်ခြင်းအနက်ဖြင့် ဝါကျအချင်းချင်း ကိုဆက်စပ်ပေးသော
ဝါကျဆက်သမ္ဗန္ဓဖြစ်သည်။
(ထိုနည်းအတူ ကာ၊ပြီး စသည်တို့သည်လည်း တစ်ခုပြီးတစ်ခု ဆောင်ရွက်ခြင်း၊
ဖြစ်ပေါ်ခြင်းအနက်ဖြင့် ဝါကျအချင်းချင်းကို ဆက်စပ်ပေးသော ဝါကျဆက် သမ္ဗန္ဓ ဖြစ်သည်။)
(ဆ) လျက်။ ။တစ်ပြိုင်နက် ဆောင်ရွက်ခြင်း၊ ဖြစ်ပေါ်ခြင်း အနက်ဖြင့် ဝါကျအချင်းချင်းကို
ဆက်စပ်ပေးသော သမ္ဗန္ဓဖြစ်သည်။
(၁) တောသူလုံမေ တို့သည် ရေအိုးကိုယ်စီ ရွက်လာကြသည်။
(၂) တောသူလုံမေ တို့သည် ရွာလယ်ရေကန်မှ ပြန်လာကြသည်။
(၃) တောသူလုံမေတို့သည် ရေအိုးကိုယ်စီ ရွက်လျက် ရွာလယ်ရေကန်မှ ပြန်လာ
ကြသည်။
ဝါကျ(၁)နှင့် ဝါကျ(၂) တို့သည် သီးခြား ဝါကျရိုးများ ဖြစ်ကြသည်။ ထိုဝါကျများ ကို
လျက်ဟူသော သမ္ဗန္ဓဖြင့် ဆက်လိုက်သော အခါ တတိယဝါကျဖြစ်လာသည်။
တောသူလုံမေတို့သည် ရေအိုးရွက်ခြင်း၊ ရေကန်မှ ပြန်လာခြင်း ဟူသည့် ဆောင်ရွက်မှု (၂)ခုကို
တစ်ပြိုင်နက် ဆောင်ရွက်ခြင်း ဖြစ်ကြောင်း လျက် ဟူသော သမ္ဗန္ဓက ပြသည်။ ထို့ကြောင့် လျက်
သည် တစ်ပြိုင်နက်ဆောင်ရွက်ခြင်း အနက်ဖြင့် ဝါကျအချင်းချင်း ကို ဆက်စပ်ပေးသော
ဝါကျဆက်သမ္ဗန္ဓ ဖြစ်သည်။
(ထိုနည်းအတူ ကာ၊ စဉ်၊ တုန်း စသည်တို့သည်လည်း တစ်ပြိုင်နက် ဆောင်ရွက် ခြင်း၊
ဖြစ်ပေါ်ခြင်းအနက်ဖြင့် ဝါကျအချင်းချင်းကို ဆက် စပ်ပေးသော ဝါကျဆက် သမ္ဗန္ဓ ဖြစ်သည်။)
(ဇ) သော်လည်း။ ။ဆန့်ကျင် အနက်ဖြင့် ဝါကျအချင်းချင်းကို ဆက်စပ် ပေးသော သမ္ဗန္ဓ
ဖြစ်သည်။
(၁) သူအမြန် ပြေးသွားသည်။
(၂) သူမီးရထား မမီလိုက်ပါ။
(၃) သူအမြန်ပြေးသွားသော်လည်း မီးရထား မမီလိုက်ပါ။
ဝါကျ(၁)နှင့် (၂) တို့သည် သီးခြားဝါကျရိုးများဖြစ်ကြသည်။ ထိုဝါကျ များကို သော်လည်း
ဟူသော သမ္ဗန္ဓဖြင့် ဆက်လိုက်သော အခါ တတိယဝါကျ ဖြစ်လာ သည်။
မီးရထား မထွက်ခင် အချိန်မီ ရောက်ရှိရေးအတွက် ကြိုးစား အားထုတ်မှုသည် အချည်းနှီး
ဖြစ်ရပုံကို သော်လည်း ဟူသော သမ္ဗန္ဓက ပြသည်။ ထို့ကြောင့် သော်လည်း သည်ဆန့်ကျင်ခြင်း
အနက်ဖြင့် ဝါကျအချင်း ချင်းကို ဆက်စပ်ပေးသော ဝါကျဆက်သမ္ဗန္ဓ ဖြစ်သည်။
(ထိုနည်းအတူ ဘဲ၊ ဘဲနှင့်၊ လျက်၊ ဘဲလျက်နှင့်၊ စေကာမူ စသည့်တို့သည် လည်း
ဆန့်ကျင်ခြင်းအနက်ဖြင့် ဝါကျအချင်းချင်းကို ဆက်စပ်ပေး သမ္ဗန္ဓဖြစ် ကြသည်။)

## အဓိပ္ပာယ်ဆက်သမ္ဗန္ဓ

သီးခြားဝါကျတို့၌ ပါရှိသော အဓိပ္ပာယ်အချင်းချင်းကို ဆက်စပ်ပေးသော သမ္ဗန္ဓကို 'အဓိပ္ပာယ်ဆက်သမ္ဗန္ဓ'ဟု ခေါ်သည်။

သာဓက။ ။ထို့ကြောင့်၊ အဘယ်ကြောင့်ဆိုသော်၊ အကြောင်းမူကား၊ ထို့ပြင်၊ ထို့နောက်၊
သို့ရာတွင်၊ ထိုအခါ။
(က) ထို့ကြောင့်။ ။အကြောင်းပြခြင်းအနက်ဖြင့် အဓိပ္ပာယ်ဆက်စပ်ပေး သော သမ္ဗန္ဓ
ဖြစ်သည်။
(၁) အင်းဝဘုရင် ဒုတိယမင်းခေါင်သည် စာဆိုတော်မျာကို အားပေးချီးေ`မှာက်တော်
မူသည်။
(၂) အင်းဝခေတ်၌ စာပေထွန်းကားသည်။
(၃) အင်းဝဘုရင် ဒုတိယမင်းခေါင်သည် စာဆိုတော်များကို အားပေးချီးေ`မှာက် တော်
မူသည်။ ထို့ကြောင့် အင်းဝခေတ်၌ စာပေထွန်းကားသည်။
ဝါကျ(၁)နှင့် (၂) တို့သည် သီးခြား ဝါကျရိုးများ ဖြစ်ကြသည်။ ထိုဝါကျနှစ်ကို အမှတ်(၃)အတိုင်း
ထို့ကြောင့် နှင့် ဆက်နိုင်သည်။
အင်းဝခေတ်၌ စာပေထွန်းကားရခြင်းမှာ အကျိုးဖြစ်၍ အင်းဝဘုရင် ဒုတိယ မင်းခေါင်က
စာဆိုတော်များကို အားပေး ချီးေ`မှာက်ခြင်းမှာ အကြောင်းဖြစ်သည်။ ဤသို့ အကြောင်းအကျိုး
ဆက်စပ်မှုကို ထို့ကြောင့် ဟူသော အဓိပ္ပာယ်ဆက် သမ္ဗန္ဓက ဖော်ပြသည်။
(ဤကဲ့သို့ အကြောင်းအကျိုး ဆက်စပ်မှုကို ဖော်ပြသော အခြား အဓိပ္ပာယ်ဆက် သမ္ဗန္ဓများမှာ
သို့ဖြစ်၍၊ သို့ဖြစ်သောကြောင့် စသည်တို့ဖြစ်ကြသည်။)
(ခ) အဘယ်ကြောင့်ဆိုသော်။ ။အကြောင်းပြခြင်းအနက်ဖြင့် အဓိပ္ပာယ် ကို ဆက်စပ်ပေးသော
သမ္ဗန္ဓဖြစ်သည်။
(၁) အင်းဝခေတ်၌ စာပေထွန်းကားသည်။
(၂) အင်းဝဘုရင် ဒုတိယမင်းခေါင်သည် စာဆိုတော်များကို အားပေး ချီးေ`မှာက်
တော်မူသည်။
(၃) အင်းဝခေတ်၌ စာပေထွန်းကားသည်။ အဘယ်ကြောင့်ဆိုသော် အင်းဝဘုရင်
ဒုတိယမင်းခေါင်သည် စာဆိုတော်များကို အားပေး ချီးေ`မှာက်တော်မူသောကြောင့်
ဖြစ်သည်။
ဝါကျ(၁)နှင့် (၂)တို့သည် သီးခြားဝါကျရိုးများ ဖြစ်ကြသည်။ ထိုဝါကျနှစ်ခုကို အမှတ်(၃)အတိုင်း
အဘယ်ကြောင့်ဆိုသော် နှင့် ဆက်နိုင်သည်။
အင်းဝခေတ်၌ စာပေထွန်းကားရခြင်း၏ အကြောင်းမှာ ဒုတိယမင်းခေါင်၏ အားပေးမှုကြောင့်
ဖြစ်သည် ဟူသော အကြောင်းအကျိုးဆက်စပ်မှုကို အဘယ့်ကြောင့်ဆိုသော်
ဟူသောအဓိပ္ပာယ်ဆက် သမ္ဗန္ဓက ဖော်ပြသည်။
(ဤကဲ့သို့ အကြောင်းအကျိုးဆက်စပ်မှုကို ဖော်ပြသော အခြားအဓိပ္ပာယ်ဆက် သမ္ဗန္ဓများမှာ
အကြောင်းမူကား၊ အကြောင်းမှာကား၊ အကြောင်းမှာမူ၊ အကြောင်းသော်ကား စသည်တို့
ဖြစ်ကြသည်။)
(ဂ) ထို့ပြင်။ ။ပေါင်းစည်းခြင်းအနက်ဖြင့် အဓိပ္ပာယ်ကို ဆက်စပ်ပေးသော သမ္ဗန္ဓဖြစ်သည်။
(၁) သတင်းစာထဲ၌ ပြည်တွင်းပြည်ပ သတင်းများ ပါသည်။
(၂) သတင်းစာထဲ၌ ပြည်တွင်း ပြည်ပ ဆောင်းပါးများ ပါသည်။
(၃) သတင်းစာထဲ၌ ပြည်တွင်းပြည်ပ သတင်းများ ပါသည်။ ထို့ပြင် ဆောင်းပါး
များလည်း ပါသည်။
ဝါကျ(၁)နှင့် (၂) တို့သည် သီးခြား ဝါကျရိုးများ ဖြစ်ကြသည်။ ထိုဝါကျနှစ်ခု ကို
အမှတ်(၃)အတိုင်း ထို့ပြင် နှင့် ဆက်နိုင်သည်။
ရှေ့က ဖော်ပြခဲ့သည့် အကြောင်းအရာ၊ အချက်အလက်နှင့် နောက်၌ ဖောပြမည့် အကြောင်းအရာ၊
အချက်အလက်ကို ထို့ပြင်ဟူသော အဓိပ္ပာယ်ဆက်သမ္ဗန္ဓက ပေါင်းစည်း ဖောပြသည်။
(ဤကဲ့သို့ ပေါင်းစည်းမှုကို ပြသော အဓိပ္ပာယ်ဆက်သမ္ဗန္ဓ များမှာ ၄င်းပြင်၊ သည့်ပြင် စသည်တို့
ဖြစ်ကြသည်။)
(ဃ) ထို့နောက်။ ။တစ်ခုပြီး တစ်ခုဆောင်ရွက်ခြင်း အနက်ဖြင့် အဓိပ္ပာယ် ကို
ဆက်စပ်ပေးသော သမ္ဗန္ဓဖြစ်သည်။
(၁) ဦးကြီးသည် လယ်ကို ထွန်သည်။
(၂) သူသည် ပျိုးကြဲသည်။
(၃) ဦးကြီးသည် လယ်ကို ထွန်သည်။ ထို့နောက် သူသည် ပျိုးကြဲသည်။
ဝါကျ(၁)နှင့် (၂)တို့သည် သီးခြား ဝါကျရိုးများ ဖြစ်ကြသည်။ ထိုဝါကျနှစ်ခုကို အမှတ်(၃)အတိုင်း
ထို့နောက် နှင့်ဆက်နိုင်သည်။
ဦးကြီး၏ ပထမဆောင်ရွက်မူမှာ လယ်ထွန်ခြင်းဖြစ်၍ ဒုတိယ ဆောင်ရွက်မူမှာ ပျိုး
ကြဲခြင်းဖြစ်သည်။ ဆောင်ရွက်မူမှာ တစ်ခုပြီး၍နောက်တစ်ခု ဆက်လက်ဆောင် ရွက်ကြောင်းကို
ထို့နောက် ဟူသောသမ္ဗန္ဓ ကဖော်ပြသည်။
(ဤကဲ့သို့ တစ်ခုပြီးလျှင် တစ်ခုဆောင်ရွက်ကြောင်းဖော်ပြသော အခြား အဓိပ္ပာယ်
ဆက်သမ္ဗန္ဓများမှာ ၄င်းနောက်၊ သည့်နောက် စသည်တို့ဖြစ်ကြသည်။)
(င) သို့ရာတွင်။ ။ဆန့်ကျင်ခြင်းအနက်ဖြင့် အဓိပ္ပာယ်ကို ဆက်စပ်ပေး သောသမ္ဗန္ဓ ဖြစ်သည်။
(၁) သူသည် ကြမ်းတမ်းစွာ ပြောဆိုတတ်သည်။
(၂) သူသည် စိတ်သဘောထား ကောင်းသည်။
(၃) သူသည် ကြမ်းတမ်းစွာ ပြောဆိုတတ်သည်။ သို့ရာတွင် သူသည် စိတ်သ
ဘောထား ကောင်းသည်။
ဝါကျ(၁)နှင့် (၂) တို့သည် သီးခြား ဝါကျရိုးများ ဖြစ်ကြသည်။ ထိုဝါကျနှစ်ခုကို အမှတ်(၃)အတိုင်း
သို့ရာတွင် နှင့် ဆက်နိုင်သည်။
လူတစ်ဦး၏ အမူအရာနှင့် စိတ်ရင်းသဘောထားတို့သည် ရံဖန်ရံခါ၌ ဆန့်ကျင်
ဘက်ဖြစ်တတ်သည်။ ထိုသို့ ဆန့်ကျင်ဘက် ဖြစ်တတ်ကြောင်းကို သို့ရာတွင် ဟူသော
အဓိပ္ပာယ်ဆက်သမ္ဗန္ဓ က ဖော်ပြသည်။
(ဤကဲ့သို့ ဆန့်ကျင်အနက်ကို ဖော်ပြသော အခြားသမ္ဗန္ဓများမှာ သို့သော်လည်း၊
သို့ဖြစ်သော်လည်း၊ သို့တစေ၊ သို့ပေမည့်၊သို့ပေမင့်၊ သို့ဖြစ်စေကာမူ စသည်တို့
ဖြစ်ကြသည်။)
(စ) ထိုအခါ။ ။အချိန်ပြခြင်းအနက်ဖြင့် အဓိပ္ပာယ်ကို ဆက်စပ်ပေးသော သမ္ဗန္ဓဖြစ်သည်။
(၁) တန်ခူးလ၌ သင်္ကြန်ပွဲတော်ကို ကျင်းပလေ့ရှိသည်။
(၂) လူငယ်လူရွယ်များသည် အတာရေသဘင်ကို ပျော်ပျော်ပါးပါး ဆင်နွဲကြသည်။
(၃) တန်ခူးလ၌ သင်္ကြန်ပွဲတော်ကို ကျင်းပလေ့ရှိသည်။ ထိုအခါ လူငယ်လူရွယ်
များသည် အတာရေသဘင်ကို ပျော်ပျော်ပါးပါး ဆင်နွဲကြသည်။
ဝါကျ(၁)နှင့် (၂)တို့သည် သီးခြား ဝါကျရိုးများ ဖြစ်ကြသည်။ ထိုဝါကျ(၂)ခုကို အမှတ်(၃)အတိုင်း
ထိုအခါ နှင့် ဆက်နိုင်သည်။
သင်္ကြန်ပွဲတော်ကျင်းပချိန်၌ လူငယ်များ နွဲပျော်ကြပုံကို ထိုအခါ ဟူသော အဓိပ္ပာယ်ဆက်သမ္ဗန္ဓက
ဖော်ပြသည်။

> လေ့ကျင့်ခန်း

၁။ သမ္ဗန္ဓဆိုသည်မှာ အဘယ်နည်း။
၂။ ဝါကျဆက်သမ္ဗန္ဓဆိုသည်မှာ အဘယ်နည်း။ ဝါကျဆက်သမ္ဗန္ဓနှင့် ပုဒ်ဆက်
သမ္ဗန္ဓတို့ခြားနားပုံကို သာဓက ဝါကျတစ်ခုစီဖြင့် ရှင်းပြပါ။
၃။ အဓိပ္ပာယ်ဆက်သမ္ဗန္ဓ ဆိုသည်မှာ အဘယ်နည်း။ ဝါကျဆက်သမ္ဗန္ဓနှင့် အဓိပ္ပာယ်ဆက်သမ္ဗန္ဓတို့
ခြားနားပုံကို သာဓက တစ်ခုစီဖြင့် ရှင်းပြပါ။
၄။ အဓိပ္ပာယ်ဆက်သမ္ဗန္ဓ (၅)ခုကို ဖော်ပြ၍ ဝါကျတစ်ခုစီ၌ သုံးပြပါ။
၅။ ကွက်လပ်ဖြည့်ပါ။
(က) _____ အချင်းချင်းကို ဖြစ်စေ၊ _____ အချင်းချင်းကို ဖြစ်စေ၊ _____ အချင်းချင်း
ကို ဖြစ်စေ ဆက်စပ်ပေးသော စကားလုံး သမ္ဗန္ဓဟု ခေါ်သည်။
(ခ) ဝါကျအချင်းချင်း ဆက်စပ်ပေးသော သမ္ဗန္ဓကို _____ သမ္ဗန္ဓဟု ခေါ်သည်။
(ဂ) _____ သမ္ဗန္ဓ သည်ပုဒ်အချင်းချင်းကို ဆက်စပ်ပေး၍ _____ သမ္ဗန္ဓ သည် သီးခြား
ဝါကျနှစ်ခု၌ ပါရှိသော အဓိပ္ပာယ်ကို ဆက်စပ်ပေးသည်။
၆။ ပေးထားသော ဝါကျများရှိ ကွက်လပ်တို့တွင် ဆီလျော်သော ဝါကျဆက် သမ္ဗန္ဓတို့ကို ဖြည့်ပါ။
(က) မူးယစ်ဆေးဝါးကိုသုံး _____လူညွှန့်တုံးမည်။
(ခ) မောင်ကံကောင်းသည် စာကြိုးစား _____ ဂုဏ်ထူးလေးဘာသာ ရသည်။
(ဂ) နွေရာသီးကျောင်းပိတ် _____ စက်ရုံ၊ အလုပ်ရုံများ၌ လုပ်အားပေးကြမည်။
(ဃ) ကြိုးစား _____ မုချအောင်မြင်မည်။
(င) မိုးရွာ _____ ပျိုးသာမည်။
(စ) ညီညာ _____ ပြည်သာမည်။
(ဆ) ဘကြီးဖြိုးသည် ပက်လက်ကုလားထိုင်ပေါ်တွင် ထိုင် _____ စာဖတ် နေသည်။
(ဇ) မနက်ဖြန် ရောက် _____ ဆက်ဆက်လာခဲ့ပါ။
(ဈ) အမေ နံနက်စောစော ဈေးသွား _____ အဖေ အိပ်နေသည်။
(ည) သူတို့လူ လူရည်ချွန် လူရည်မွန်များ ဖြစ် _____ ကြိုးစားသင့်ကြသည်။
(ဋ) ကြောင်မကြီးသည် ကြောင်ကလေးများကို ချီ _____ ပြေးလာသည်။
(ဌ) ကျန်းမာ _____ ခွန်အားဖြစ်မည့် အစားအစာများကို သင့်တင့်မျှတ _____ စားသင့်သည်။
(ဍ) နွေရာသီ၌ ရေမပြတ် _____ ရေကို ချွေတာ သုံးစွဲသင့်သည်။
(ဎ) ဆရာစာသင်နေ _____ စကားမပြောရ။
(ဏ) အဆင်းလှ _____ အချင်းမလှ _____ အချည်းနှီးသာတည်း။
(တ) မိုးများ _____ စပါးများ ပျက်သည်။
(ထ) ရေကြီး _____ ရထားလမ်းများ ပျက်သည်။
(ဒ) သူသည် ခေါင်းမူး _____ အိပ်နေသည်။
(ဓ) သူခိုးသည် ခိုးရာပါပစ္စည်းများကို ပစ်ချ _____ ထွက်ပြေးသွားသည်။
(န) နိုင်ငံတော်အလံကို အလေးပြု _____ အစည်းအဝေးကို ဖွင့်လှစ်လိုက် သည်။
(ပ) ကျော်ကျော်စာကြိုးစားသည် _____ ဇော်ဇော်က ပိုကြိုးစား သည်။
(ဖ) သူပြန်ပြော _____ အလုံးစုံ သိရပါပြီ။
(ဗ) သူသည် နေကောင်း _____ နေမကောင်းချင်ယောင် ဆောင်နေသည်။
(ဘ) မိုးလေဝသကောင်း _____ စပါးအထွက် တိုးသည်။
(မ) ကျောင်းစည်းကမ်းများကို မလိုက်နာပါ _____ အရေးယူခြင်း ခံရမည်။
(ယ) ဘဟာဒူးသည် ခေါင်းနှင့် တိုက် _____ ဂိုးသွင်းလိုက်သည်။
၇။ ပေးထားသော ဝါကျအစုံများကို ဝါကျဆက်သမ္ဗန္ဓ၊ သို့မဟုတ် အဓိပ္ပာယ်ဆက် သမ္ဗန္ဓ တို့ဖြင့် ဆီလျော်အောင် ဆက်စပ်ပါ။
(က) (၁) ဤအရပ်သည် ရာသီဥတု ပူပြင်းသည်။
(၂) သစ်ပင် ဝါးပင် နည်းပါးသောကြောင့် ဖြစ်သည်။
(ခ) (၁) မြဝတီမင်းကြီး ဦးစသည် လက်ရုံးရည် နှင့် ပြည့်စုံသည်။
(၂) မြဝတီမင်းကြီးဦးစသည် နှလုံးရည်နှင့် ပြည့်စုံသည်။
(ဂ) (၁) ဆာလဖြူရစ်အက်စစ်သည် အသားကို လောင်ကျွမ်းစေနိုင်၏။
(၂) မထိမိစေရန် သတိပြုရမည်။
(ဃ) (၁) အဖိုးချော်လဲသည်။
(၂) အဖိုးခြေကျိုးသွားသည်။
(င) (၁) ကျောင်းသူများက ကျောင်းဝင်းထဲ၌ တံမြက်လှည်းကြသည်။
(၂) ကျောင်းသားများက အမှိုက်ကျုံးကြသည်။
(စ) (၁) ကျွန်တော် ကျောင်းနောက်ကျမှာ စိုးပါသည်။
(၂) ကျွန်တော် လျင်မြန်စွာ ပြေးသွားသည်။
(ဆ) (၁) (၈)နာရီ ထိုးပြီ။
(၂) ညီလေးသည် အိပ်ရာက မထသေးပါ။
(ဇ) (၁) သူသည် ရိုးသားဖြောင့်မတ်သည်။
(၂) တစ်ရပ်ကွက်လုံးက သူ့ကို ချစ်ခင်လေးစားကြ၏။
(ဈ) (၁) မန္တလေးသို့ မီးရထားဖြင့်သွားမည်။
(၂) မန္တလေးသို့ လေယာဉ်ပျံဖြင့် သွားမည်။
(ည) ကောက်စိုက်သမတစ်သိုက်သည် သီချင်းတကြော်ကြော် ဆိုနေကြသည်။
(၂) ကေက်စိုက်သမတစ်သိုက်သည် ကောက်စိုက်နေကြသည်။

---

# ဝါကျဆက်သမ္ဗန္ဓနှင့်နာမ်ဝိဘတ်

၄၁။ အချို့သော စကားလုံးတို့သည် ဝါကျအတွင်းရှိ အသုံးကို လိုက်၍ ဝါကျဆက်သမ္ဗန္ဓ လည်း
ဖြစ်နိုင်သည်။ နာမ်ဝိဘတ် လည်း ဖြစ်နိုင်သည်။ ဤသို့ ဝါကျအတွင်း အသုံးကို လိုက်၍
ဝါစင်္ဂကွဲပြားပုံကို သာဓက များဖြင့် ရှင်း ပြမည်။
(က) သဘာပတိကြီးက မိန့်ခွန်းပြောသည်။
(ခ) သင်္ဘောသည် ကမ်းက ခွာသည်။
(ဂ) မီးရထား လက်မှတ် မရပါက ကားဖြင့် သွားကြမည်။
ဝါကျ (က)၌ က သည် မိန့်ခွန်းပြောသူမှာ မည်သူ ဖြစ်ကြောင်းကို ပြသော နာမ်
ဝိဘတ်ဖြစ်သည်။
ဝါကျ(ခ)၌ က သည် သင်္ဘောထွက်ခွာရာနေရာကို ပြသော နာမ်ဝိဘတ် ဖြစ်သည်။
ဝါကျ(ဂ)၌ မူ ကသည် ဝါကျရိုး(၂)ခုကို ဆက်စပ်ပေးသော ဝါကျဆက်သမ္ဗန္ဓ ဖြစ်သည်။
- ဝါကျအတွင်း၌ အသုံးကို လိုက်၍ ဝါစင်္ဂကွဲပြားပုံကို အောက်ပါ ဝါကျများတွင် လည်း လေ့လာနိုင်သည်။
သာဓက။ ။
(က) အနက်
ဝါကျဆက် သမ္ဗန္ဓ။ ။မြန်မာပြည်တွင် မြစ်ကြီးများရှိသည့် အနက် သံလွင်မြစ်သည် အရှည်ဆုံး
ဖြစ်သည်။
နာမ်ဝိဘတ်။ ။မြန်မာပြည်ရှိ မြစ်ကြီးများအနက် သံလွင်မြစ်သည် အရှည် ဆုံးဖြစ်သည်။
(ခ) ဖို့
ဝါကျဆက်သမ္ဗန္ဓ။ ။အတွေးအခေါ်ရင့်သန်ဖို့ စာများများ ဖတ်သင့်သည်။
နာမ်ဝိဘတ်။ ။အမေသည် သားကြီးဖို့ သရက်သီး ဝယ်လာသည်။
(ဂ) အတွက်
ဝါကျဆက်သမ္ဗန္ဓ။ ။ဆီထွက်သီးနှံများ အောင်မြင်သည့် အတွက် ဆီဈေး ကျမည်။
နာမ်ဝိဘတ်။ ။ကျွန်ုပ်တို့သည် တိုင်းပြည် အတွက် ကျရာနေရာမှ တာဝန်
ထမ်းဆောင်ကြရမည်။
(ဃ) က
ဝါကျဆက်သမ္ဗန္ဓ။ ။ကြိုးစားကဘုရားပင်ဖြစ်နိုင်သည်။
နာမ်ဝိဘတ်။ ။ဆရာကြီးကထူးချွန်သော ကျောင်းသားကို ဆုပေးသည်။
(င) တိုင်အောင်
ဝါကျဆက်သမ္ဗန္ဓ။ ။သူရောက်သည့်တိုင်အောင် ကျွန်တော် စောင့်ပါမည်။
နာမ်ဝိဘတ်။ ။မန္တလေးမှ မြစ်ကြီးနားတိုင်အောင် ခရီးဆက်ကြမည်။
(စ) မှ
ဝါကျဆက်သမ္ဗန္ဓ။ ။သူရောက်သည့်တိုင်အောင်ကျွန်တော် စောင့်ပါမည်။
နာမ်ဝိဘတ်။ ။မန္တလေးမှ မြစ်ကြီးနားတိုင်အောင် ခရီးဆက်ကြမည်။
(ဆ) အတိုင်း
ဝါကျဆက်သမ္ဗန္ဓ။ ။သားငယ်သည် မိခင် ကဏန်းမကြီးသွားသည့် အတိုင်း
ဘေးတိုက်သွားသည်။
နာမ်ဝိဘတ်။ ။သားငယ်သည် မိခင်ကဏန်းမကြီးအတိုင်း ဘေးတိုက်သွား သည်။
ဝါကျဆက်သမ္ဗန္ဓ
၄၂။ ဝါကျအချင်းချင်းကို ဆက်စပ်ပေးသော စကားလုံးသည် ဝါကျဆက်သမ္ဗန္ဓ ဖြစ်သည်။
နာမ်ဝိဘတ်
၄၃။ နာမ်၊ နာမ်စားတို့၏ နောက်၌တည်၍ ၄င်းတို့သည် ကတ္တားဖြစ်သည်၊ ကံဖြစ်သည် စသည်ဖြင့်
ဝေဖန်ပိုင်းခြားပြသော စကားလုံးသည် နာမ်ဝိဘတ် ဖြစ်သည်။

> လေ့ကျင့်ခန်း

၁။ ဝိဘတ်၏ အဓိပ္ပာယ်ကို ရေးပါ။
၂။ နာမ်ဝိဘတ်ဆိုသည်မှာ အဘယ်နည်း။
၃။ အောက်ပါ ကွက်လပ်အသီးသီး၌ သက်ဆိုင်ရာ နာမ်ဝိဘတ်အမည်တို့ကို ဖြည့်ပါ။
(က) အကြောင်းကို ပြသော ဝိဘတ်ကို _____ ဝိဘတ်ဟု ခေါ်သည်။
(ခ) အစုအပေါင်းမှ တစ်စုံတရာ၊ တစ်စုံတစ်ခု၊ တစ်စုံတစ်ယောက် စသည် တစ်စိတ်တစ်ဒေသကို
ခွဲထုတ်ပြသော ဝိဘတ်ကို _____ဟု ခေါ်သည်။
(ဂ) တစ်စုံတစ်ဦး၊ တစ်စုံတစ်ရာကို ရည်စူးကြောင်း ဖော်ပြသော ဝိဘတ်ကို _____
ဝိဘတ်ဟု ခေါ်သည်။
(ဃ) နေရာ အဆက်မပြတ် ဖြစ်ခြင်းကို ပြသော ဝိဘတ်ကို _____ ဝိဘတ်ဟု ခေါ်သည်။
(င) အချိန် အဆက်မပြတ်ဖြစ်ခြင်းကို ပြသော ဝိဘတ်ကို _____ ဝိဘတ်ဟု ခေါ်သည်။
၄။ အောက်ပါ ဝါကျများရှိ မျဉ်းသားထားသော ဝိဘတ်များ၏အမည်ကို ရေးပါ။
(က) သဘာပတိကြီးက မိန့်ခွန်းပြောသည်။
(ခ) နိုင်ငံတော် အလံကို ညီညီညာညာ အလေးပြုကြသည်။
(ဂ) ဆရာကြီးသည် တပည့်များအား ပညာအမွေပေးခဲ့သည်။
(ဃ) ဦးဘသည် မန္တလေးသို့ မီးရထားဖြင့် သွားသည်။
(င) မနှစ်က စပါးအထွက် ကောင်းသည်။
(စ) သင်္ဘောသည် ကမ်းမှ ခွာပြီ။
(ဆ) ဆရာ၊ ဆရာမများ၏ စေတနာကို အစဉ်လေးစားကြရမည်။
(ဇ) ဘာသာရပ်အားလုံးတွင် ဂုဏ်ထူးရအောင် ကြိုးစားကြမည်။
(ဈ) နိုင်ငံတော်အလံသည် လေဝယ် တလူလူ လွင့်နေသည်။
(ည) ငါးခုံးမတစ်ကြောင့် တစ်လှေလုံးပုပ်သည်။
(ဋ) အမေသည် သားစိတ်ဖြင့် ဆုံးရှာပြီ။
(ဌ) ယနေ့ မိုးလေဝသတိုင်းထွာချက်များအရ ဘင်္ဂလားပင်လယ်အော်၌ မုန်တိုင်း
တစ်ခုဖြစ်ပေါ်လျက်ရှိကြောင်း သိရသည်။
(ဍ) တိမ်များတွင် လေနှင့်အတူ ရေငွေ့များ ရောနေသည်။
(ဎ) သက်ရှိသတ္တဝါတို့တွင် လူသည် အသိဉာဏ် အရှိဆုံးဖြစ်သည်။
(ဏ) မိုးသည် (၇)ရက်တိုင်တိုင် မပြတ်ရွာသည်။
(တ) ကျန်းမာရေးအတွက် လေကောင်းလေသန့် ရရန်လိုသည်။
(ထ) ကျင့်ဝတ်နှင့်လျော်ညီစွာ နေထိုင်ပါ။
(ဒ) မြန်မာမုန်များအနက် မုန့်စိမ်းပေါင်းကို အလွန်ကြိုက်ပါသည်။
၅။ အောက်ပါတို့ကို နာမ်ဝိဘတ်အဖြစ်လည်းကောင်း၊ သမ္ဗန္ဓအဖြစ်လည်းကောင်း ဝါကျတွင်
သုံးပြပါ။
က၊ တွင်၊ အရ၊ မှ၊ ဖို့။
၆။ အောက်ပါ ဝါကျများရှိ မျဉ်းသားထားသော စကားလုံးတို့သည် ဝိဘတ်လော၊
သမ္ဗန္ဓလောခွဲပြပါ။
(က) ကျွန်ုပ်တို့သည် တိုင်းပြည်အတွက် ကျရာတာဝန်ကို ထမ်းဆောင်ကြရမည်။
(ခ) မိုးဦးကောင်းသည့်အတွက် လယ်ယာဦးကြီးများ ဝမ်းမြောက်ဝမ်းသာ ဖြစ်ကြသည်။
(ဂ) အပြစ်ရှိသူသည် အပြစ်အလျောက် ပြစ်ဒဏ်ကို ကျခံရမည်။
(ဃ) ကြိုးစားသူမှာ ကြိုးစားသည့်အလျောက် အကျိုးခံစားရမည်။
(င) တရားသူကြီးသည် တရားဥပဒေအတိုင်း အမှုကို စီရင်သည်။
(စ) တရားသူကြီးသည် တရားဥပဒေရှိသည့် အတိုင်း အမှုကို စီရင်သည်။
(ဆ) ကျွန်ုပ်တို့သည် ရွာလမ်းမကြီးပြီးသည် အထိ လုပ်အားပေးကြမည်။
(ဇ) သူသည် ည(၁၂)နာရီ အထိ စာကျက်လေ့ရှိသည်။
(ဈ) ရန်ကုန်-မန္တလေး အမြန်ရထားသည် ရန်ကုန်ဘူတာကြီး မှ စတင်ထွက်ခွာသည်။
(ည) မိုးရွာ မှပျိုးသာမည်။

---

# ပစ္စည်း

နာမ်၊ နာမ်စား၊ နာမဝိသေသန၊ ကြိယာ၊ ကြိယာဝိသေသနတို့၏ အဓိပ္ပာယ်ကို ထူးခြားလေးနက်အောင် ကူညီထောက်ပံ့သော စကားလုံးသည် 'ပစ္စည်း' ဖြစ်သည်။

## နာမ်ပစ္စည်း

နာမ်၊ နာမ်စားတို့၏ အဓိပ္ပာယ်ကို ထူးခြားလေးနက်အောင် ကူညီထောက်ပံ့သော ပစ္စည်းကို 'နာမ်ပစ္စည်း'ဟု ခေါ်သည်။

(နာမ်ပစ္စည်း (၉)မျိုး ရှိသည်။ ၄င်းတို့အနက် မျိုးပြပစ္စည်း၊ လိင်ညွှန်းပစ္စည်း နှင့် ကိန်းညွှန်းပစ္စည်း တို့အကြောင်းကို အတွဲ(၁)၊ အခန်း(၂)၌ လည်းကောင်း၊ သင်္ချာပစ္စည်း အကြောင်းကို အတွဲ(၁)၊ အခန်း(၃)၌လည်းကောင်း ဖော်ပြခဲ့ပြီ။ဤ အတွဲ(၁)၊ အခန်း(၄)၌မူ ကျန်ရှိသော နာမ်ပစ္စည်း(၅)မျိုး အကြောင်းကို ဆက်လက် ဖော်ပြမည်။)

၄၅။ ထိုကျန်ရှိသော နာမ်ပစ္စည်း(၅)မျိုးမှာ-

- နာမ်ထောက်ပစ္စည်း
- ဥပမာပစ္စည်း
- ရူပကပစ္စည်း
- အာလုပ်ပစ္စည်း
- ဝိစ္ဆာပစ္စည်း

တို့ဖြစ်ကြသည်။

## နာမ်ထောက်ပစ္စည်း

နာမ်၊ နာမ်စားတို့၏ အဓိပ္ပာယ်ကို ထူးခြားလေးနက်အောင် ကူညီထောက်ပံ့သော ပစ္စည်းကို 'နာမ်ထောက်ပစ္စည်း'ဟု ခေါ်သည်။

သာဓက

သာ၊ သာလျှင်၊ ချည်း၊ တော့၊ ပါ၊ ရော၊ လည်း၊ ပင်၊ တောင်၊ များ

'သာ၊ သာလျှင်၊ ချည်း၊ တော့' တို့သည် ပိုင်းခြားကန့်သတ်ခြင်းကို ပြသည်။

သူ'သာ' အတော်ဆုံးဟု ကျွန်တော်ထင်သည်။
သူသည် ကြက်သားဟင်းကို'သာ' စားသည်။
အသင်းသားများ'သာ' အမှုဆောင်အဖြစ် အရွေးခံနိုင်ခွင့် ရှိသည်။
သူ'သာလျှင်' အတော်ဆုံး ဖြစ်သည်။
မိမိကိုယ်ကို'သာလျှင်' အားကိုးပါ။
သူသည် ကြက်သားဟင်းကို 'ချည်း'စားသည်။
သူသည် စာမေးပွဲကို'တော့' အောင်ချင်သည်၊ စာကို'တော့' မကြိုးစားပါ။
အဖေက'တော့' သဘောတူပါသည်၊ အမေက'တော့' သဘောမတူပါ။

'ပါ၊ ရော၊ လည်း' တို့သည် ပေါင်းစည်းခြင်းကို ပြသည်။

မောင်လှ'ပါ' လိုက်မည်။
သူ့ကို'ရော' မုန့်တစ်ခု ပေးလိုက်ပါ။
ကျန်းမာရေးကို'လည်း' ဂရုစိုက်ပါ။

'ပင်၊ တောင်' တို့သည် လေးနက်ခြင်းကို ပြသည်။

သူ့ကို'ပင်' ဥက္ကဌေ မှောက်ကြသည်။
ဦးဘကို တစ်ရပ်ကွက်လုံးက'ပင်' ချစ်ခင်ကြသည်။
မျက်နှာ'တောင်' မပြဝံ့ပါ။
အဖေအမေကို'တောင်'ခံပြောသည်။

'များ' သည် သံသယနှင့် စိတ်ကူးစိတ်သန်းကို ပြသည်။

ငါ့စာအုပ်ကို'များ' သူယူသွားလေသလား။
သူ'များ' နက်ဖြန် ရောက်လျှင် ကောင်းမှာပဲ။
သိန်းထီ'များ' ပေါက်လျှင် ဘယ်လောက်ကောင်းလိုက်မလဲ။

## ဥပမာပစ္စည်း

သိလွယ်စေရန် ဥပမာဆောင်၍ ပြောဆိုရာ၌ အသုံးပြုသော ပစ္စည်းကို 'ဥပမာပစ္စည်း'ဟု ခေါ်သည်။

သာဓက။ ။

ကဲ့သို့၊ လို၊ နှယ်၊ အတိုင်း

ဇနကမင်းသား'ကဲ့သို့' ဇွဲရှိရမည်။
မလှသည် ယမင်းရုပ်ကလေး'လို' လှ၏။
ပန်း'နှယ်' မွှေး၍ စမ်းနှယ် အေးမြပါစေ။
အစ်ကိုကြီး'အတိုင်း' ညီလေးတို့သည် လိမ္မာကြသည်။

## ရူပကပစ္စည်း

ဂုဏ်ရည်တူသော နာမ်နှစ်ခုကို ထပ်တူပြု၍ ပြောဆိုရာ၌ အသုံးပြုသည့် ပစ္စည်းကို 'ရူပကပစ္စည်း'ဟု ခေါ်သည်။

သာဓက။ ။

တည်းဟူသော

ကောင်းမှု'တည်းဟူသော' မျိုးစေ့ကို စိုက်ပျိုးကြကုန်အံ့။
ဒေါသ'တည်းဟူသော' စိတ်ရိုင်းကို ပညာတည်းဟူသော ချွန်းဖြင့်ထိန်းချုပ် ရာ၏။

## အာလုပ်ပစ္စည်း

ခေါ်ရာထူးရာတွင် အသုံးပြုသော ပစ္စည်းကို 'အာလုပ်ပစ္စည်း'ဟု ခေါ်သည်။

သာဓက။ ။

အို၊ ဟယ်၊ ရှင်၊ ရေ၊ ဗျို့၊ ခင်ဗျာ၊ ဗျာ၊ ဟေ့

'အို'မိခင်။
'ဟယ်'သူယုတ်
စိတ်ချပါ'ရှင်'။
မောင်ထူး'ရေ'။
လာကြပါ'ဗျို့'။
တော်ပါပြီ'ခင်ဗျာ'။
ဟုတ်ကဲ့'ဗျာ'။
'ဟေ့'ရွှေမိ။

## ဝိစ္ဆာပစ္စည်း

အမျိုးအစားတူညီသော အရာအားလုံးသို့ ပျံ့နှံ့စေရန် တစ်ကြိမ်တည်းဖြစ်စေ၊ ခွန်းချင်းထပ်(၂)ကြိမ်ဖြစ်စေ ပြောဆိုသော စကားလုံးကို 'ဝိစ္ဆာပစ္စည်း'ဟု ခေါ်သည်။

သာဓက။ ။

တိုင်း၊ တကာ၊ အ

(နာမ်တစ်ခု၏ နောက်တွင် 'တိုင်း ပစ္စည်း၊ တကာ' ပစ္စည်း ဆက်၍ဖြစ်စေ၊ မျိုးတူ နာမ်(၂)ခု၏ ရှေ့တွင် 'အ' ပစ္စည်း ဆက်၍ ဖြစ်စေ သုံးသည်။)

သာဓက။ ။

လူ'တိုင်း' စာတတ်မြောက်ရမည်။
ရွာ'တိုင်း'၊ ရွာ'တိုင်း'မှာ ရေတွင်းရှိ၏။
သစ်ပင်'တိုင်း'၊ သစ်ပင်'တိုင်း' ရေရှိမှ ရှင်သန်သည်။
ရပ်'တကာ'၊ ရွာ'တကာ' လှည့်၍ အလှူခံသည်။
'အတိုင်းတိုင်း'၊ 'အပြည်ပြည်'နှင့် ချစ်ကြည်ရင်းနှီးသည်။

> လေ့ကျင့်ခန်း

၁။ ပစ္စည်း၏ အဓိပ္ပာယ်ကို ရေးပါ။
၂။ နာမ်ပစ္စည်းဆိုသည်မှာ အဘယ်နည်း။
၃။ ကွက်လပ်များကို ဖြည့်ပါ။
(က) ကျွန်ုပ်တို့ကျောင်းသည် နွေရာသီ၌ တစ်လ _____" ပိတ်သည်။
(ခ) ကလေးများကို ငှက်ပျောသီး တစ်ယောက်တစ်လုံး _____" ဝေပေးပါ။
(ဂ) ယနေ့ တစ်နေ့ _____" မိုးရွာသည်။
(ဃ) ဦးဘ၏ သားနှစ်ယောက် _____" လိမ္မာကြသည်။
(င) ကျွန်တော်တစ်ယောက် _____" သွားဝံ့ပါသည်။
(စ) ဤတောင်သည် ပေသုံးတောင် _____"မြင့်သည်။
(ဆ) အိမ်ပြင်ရန်အတွက် ငွေနှစ်ရာ _____" ကုန်မည်။
(ဇ) မန္တလေးမြို့သို့ သုံး _____" ရောက်ဖူးသည်။
(ဈ) ဆရာက မောင်မောင်ကို သုံး _____" မြောက် သတိပေးသည်။
(ည) ဖေဖေ မေမေတို့၏ (၂၅)နှစ် _____" မင်္ဂလာနေ့၌ ဘုန်းတော်ကြီး များကို
ဆွမ်းကပ်ပါသည်။
၄။ အောက်ပါ ဝါကျများရှိ မျဉ်းသားထားသော နာမ်ပစ္စည်းများသည် နာမ်၊ နာမ်စားတို့ကို မည်သို့
ကူညီထောက်ပံ့သနည်း။ ရှင်းပြပါ။
(က) သူသည် ထမင်းကိုမစားဘဲ ဟင်းကိုချည်း စားပစ်သည်။
(ခ) ညီအစ်မ သုံးယောက်တွင် သူသာ အလှဆုံးဟုမိအေးက ပြောသည်။
(ဂ) လူကိုတော့ ခင်ပါသည်၊ ငွေကိုတော့ မချေးဝံ့ပါ။
(ဃ) ဘုရားပွဲသွားလျှင် ကျွန်တော်လည်း လိုက်မည်။
(င) သူ့ကိုပါ ခေါ်မည်။
(စ) ဆရာကြီး ဦးဘကို တစ်မြို့လုံးကပင် လေးစားချစ်ခင်ကြသည်။
(ဆ) သူမပြန်ခင် ငါ့ကိုတောင် လာပြီး နှုတ်ဆက်သွားသေးတယ်။
(ဇ) ဆရာမက မင်းကိုရော ရိုက်သေးသလားဟု အဖေက မေးသည်။
(ဈ) မဟာဇနက မင်းသားကဲ့သို့ ဇွဲရှိရမည်။
(ည) ထီများ ပေါက်ရင် ငါ့မြေးတွေကို ရှင်ပြုအုံးမယ်ဟု ဘကြီးသာဒွန်း ကြုံးဝါး လိုက်သည်။
(ဋ) အို လုလင်၊ သင်သည် ရဲစွမ်သတ္တိနှင့် ပြည့်စုံပါပေသည်။
(ဌ) ဟယ် ကျီးမိုက်၊ သင်သည် အယောင်ဆောင်သောကြောင့် ပျက်ဆီး ရချေပြီ။
(ဍ) လူတိုင်း မျိုးချစ်စိတ် ရှိရမည်။
(ဎ) မြန်မာနိုင်ငံကို နိုင်ငံတကာ ကလေးစားကြသည်။
(ဏ) ဒေါသတည်းဟူသော စိတ်ရိုင်းကို ပညာတည်းဟူသော ချွန်းဖြင့် ထိန်းချုပ်ရ သည်။
၅။ နာမ်ထောက် ပစ္စည်းဆိုသည်မှာ အဘယ်နည်း။ သာဓက(၃)ခုဖြင့် ရှင်းပြပါ။
၆။ ဥပမာပစ္စည်းဆိုသည်မှာ အဘယ်နည်း။ သာဓက(၃)ခုဖြင့် ရှင်းပြပါ။
၇။ အာလုပ်ပစ္စည်းဆိုသည်မှာ အဘယ်နည်း။ သာဓက(၃)ခုဖြင့် ရှင်းပြပါ။
၈။ ဝိစ္ဆာပစ္စည်းဆိုသည်မှာ အဘယ်နည်း။ သာဓက(၃)ခုဖြင့် ရှင်းပြပါ။
၉။ ရူပကပစ္စည်းဆိုသည်မှာ အဘယ်နည်း။ သာဓက(၃)ခုဖြင့် ရှင်းပြပါ။

---

# ဝါကျ

၄၇။ ဆိုလိုသည့် အဓိပ္ပာယ်ရောက်အောင် စနစ်တကျ စီစဉ်ထားသော ပုဒ်အစု အပေါင်းကို ဝါကျ
ဟု ခေါ်သည်။
၄၈။ ဝါကျကို အနက်အဓိပ္ပာယ်အရ (၅)မျိုး၊ ဖွဲ့စည်းတည်ဆောက်ပုံအရ (၂) မျိုး ခွဲသည်။
အနက်အဓိပ္ပာယ်အရ ဝါကျ (၅)မျိုး ရှိသည်။ ၄င်းတို့မှာ-
(က) ထုတ်ဖော်ဝါကျ
(ခ) မေးခွန်းဝါကျ
(ဂ) ငြင်းပယ်ဝါကျ
(ဃ) တိုက်တွန်းဝါကျ
(င) ဆန္ဒဝါကျ တို့ဖြစ်ကြသည်။
၄၉။ (က) ထုတ်ဖော်ဝါကျ။ ။တစ်စုံတစ်ရာပြုခြင်း၊ ဖြစ်ခြင်း၊ ရှိခြင်း ကို ပြသော ဝါကျကို
ထုတ်ဖော်ဝါကျဟု ခေါ်သည်။
သာဓက။ ။
(၁) တပ်မတော်သားတို့သည် နိုင်ငံအတွက် အသက်ကို ပေးလှူကြသည်။
(၂) ဆန်စပါးသည် မြန်မာ့ထွက်ကုန်များအနက် အဓိက ထွက်ကုန်ဖြစ်သည်။
(၃) မန္တလေးမြို့၌ မြို့ရိုးနှင့် ကျုံးှရှိသည်။
(ခ) မေးခွန်းဝါကျ ။ ။တစ်စုံတစ်ရာကို မေးမြန်းသော ဝါကျကို မေးခွန်း ဝါကျဟု ခေါ်သည်။
သာဓက။ ။
(၁) ဘုရားပွဲကို သွားမလား။
(၂) ဘုရားပွဲကို မသွားဘူးလား။
(၃) ဘုရားပွဲကို ဘယ်သူလိုက်မလဲ။
(၄) ဘုရားပွဲကို မည်သူလိုက်မည်နည်း။
(၅) စာမေးပွဲ အောင်သလား။
(၆) စာမေးပွဲ မအောင်ဘူးလား။
(၇) ဘယ်နှယောက်စာမေးပွဲအောင်သလဲ။
(၈) စာမေးပွဲအောင်သူမည်မျှ ရှိသနည်း။
(၉) အဖေ ပြန်ရောက်ပြီလား။
(၁၀) အဖေ ပြန်မရောက်သေးဘူးလား။
(၁၁) အဖေဘယ်တော့ပြန်ရောက်မလဲ။
(၁၂) အဖေ မည့်သည့်အချိန်တွင် ပြန်ရောက်မည်နည်း။
(ဂ) ငြင်းပယ်ဝါကျ။ ။တစ်စုံတစ်ရာမပြုခြင်း၊ မဖြစ်ခြင်း၊ မရှိခြင်းကို ပြသော ဝါကျကို
ငြင်းပယ်ဝါကျဟု ခေါ်သည်။
သာဓက။ ။
(၁) မောင်မောင် ကျောင်းမှ ပြန်မလာပါ။
(၂) မောင်မောင်ကို ဘယ်မှာမှ ရှာမတွေ့ဘူး။
(၃) မောင်မောင်ကို မည့်သည့်နေရာတွင်မျှ ရှာမတွေ့ချေ။
(၄) မောင်မောင်သည် လူဆိုးမဟုတ်ပါ။
(ဃ) တိုက်တွန်းဝါကျ။ ။အမိန့်ပေးခြင်း၊ စေခိုင်းခြင်း၊ နှိုးဆော်ခြင်း၊ တောင်းပန်ခြင်း၊
တောင်းဆိုခြင်း စသည်တို့ကို ပြသော ဝါကျတို့ကို တိုက်တွန်းဝါကျဟု ခေါ်သည်။
(၁) ခုံပေါ်မှာ မတ်တတ်ရပ်ပါ။
(၂) ဤစာပိုဒ်၏ အဓိပ္ပာယ်ကို ရှင်းပြပါ။
(၃) တိုင်းရင်းသား အချင်းချင်း သွေးစည်းညီညွတ်ကြလော့။
(၄) အသက်ကို ချမ်းသာပေးပါ။
(၅) ကျွန်တော်တို့ သွားပါရစေ။
(၆) အဖိုးနည်းလည်း မဝယ်နှင့်၊ အမျိုးနည်းလည်း မကျယ်နှင့်။
(င) ဆန္ဒဝါကျ။ ။ဆုတောင်ခြင်း၊ ဆုပေးခြင်း၊ ကျိန်ဆဲခြင်း၊ ကျိန်ဆိုခြင်းတို့ကို ပြသော
ဝါကျကို ဆန္ဒဝါကျဟု ခေါ်သည်။
သာဓက။ ။
(၁) လာမည့်ဘေး ဝေးပါစေသော်။
(၂) လိုအင်ဆန္ဒ တစ်လုံးတစ်ဝတည်းပြည့်ပါစေ။
(၃) ဘုရားစူးရစေရဲ့။
(၄) ဤမှန်သော သစ္စာစကားကြောင့် ငါ့သား သုဝဏ္ဏသာမသည် မြားဆိပ် လျော
စေသတည်း။

> လေ့ကျင့်ခန်း

၁။ ထုတ်ဖော်ဝါကျဆိုသည်မှာ အဘယ်နည်း။ ထုတ်ဖော်ဝါကျ(၃)ခုရေးပါ။
၂။ မေးခွန်းဝါကျဆိုသည်မှာ အဘယ်နည်း။ မေးခွန်းဝါကျ(၃)ခုရေးပါ။
၃။ ငြင်းပယ်ဝါကျဆိုသည်မှာ အဘယ်နည်း။ ငြင်းပယ်ဝါကျ(၃)ခုရေးပါ။
၄။ တိုက်တွန်းဝါကျဆိုသည်မှာ အဘယ်နည်း။ တိုက်တွန်းဝါကျ(၃)ခုရေးပါ။
၅။ ဆန္ဒဝါကျဆိုသည်မှာ အဘယ်နည်း။ ဆန္ဒဝါကျ(၃)ခုရေးပါ။
၆။ အောက်ပါ ဝါကျများကို အနက်အဓိပ္ပာယ်အရ ဝါကျအမျိုးအစားခွဲပါ။
(က) လူတိုင်း လက်ကိုင်ပြုသင့်သော တရားသည်ကား ကိုယ်ချင်း စာတ ရားပင် တည်း။
(ခ) ပန်းနှယ်မွှေး၍ စမ်းနှယ် အေးမြပါစေ။
(ဂ) ကြိုးစားက ဘုရားပင် ဖြစ်နိုင်သည်။
(ဃ) အမေဈေးက ဘာဝယ်လာသလဲ။
(င) ဆေးလိပ်မသောက်ရ။
(စ) ဒီစာအုပ်ဟာ ဘယ်သူ့ရဲ့ စာအုပ်လဲ။
(ဆ) ရှေ့မှာ လမ်းပြင်နေသည်။
(ဇ) မည်သူက ပြောသနည်း။
(ဈ) ငါ့ကို မုန်းသွားပြီလား။
(ည) သွေးစည်းညီညွတ်ကြလော့။
(ဋ) သူပြောတတ်သလို ပြောပါစေ။
(ဌ) ကျန်းမာချမ်းသာကြပါစေ။
(ဍ) ပရိတ်သတ်တရားတော်နာ ြွကတော်မူပါ။
(ဎ) တံတားအို မှောင်ကို မလျှောက်နှင့်၊ စကားဆို တောင်လိုမမောက်နှင့်။
(ဏ) လှိုက်လှဲစွာ ကြိုဆိုပါ၏။
(တ) ဆင်းရဲခပ်သိမ်း ကင်းရပါလို၏။
(ထ) အတန်းထဲ၌ စကားကျယ်ကျယ် မပြောရ။
(ဒ) စာကို မှန်မှန် ကြိုးစားပါ။
(ဓ) ကောင်းသော အလေ့ကို အတုခိုးပါ။
(န) လူမိုက်နှင့်ငွေ အတူမနေ။
(ပ) အဆင်းကောင်းလျက် အချင်းဖျက်သည်။
(ဖ) သူ့အကျိုးဆောင်လျှင် ကိုယ့်အကျိုးအောင်သည်။
(ဗ) နေထွက်ပြီ။
(ဘ) မိမိကိုယ်ကို ကောင်းအောင် ကြိုးစားမည်။
(မ) ကိုယ်ချင်းစာတရားထားပါ။
(ယ) ကံကို ယုံ၍ဆူးပုံ မနင်းလေနှင့်။
(ရ) ချောင်းကို ပစ်၍ မြစ်ကိုရှာ၊ ရေသာများ၍ ငါးမတွေ့။
(လ) ကြိုးစားခြင်းသည် အောင်မြင်မှု၏ လမ်းစဖြစ်သည်။
(ဝ) တံခါး ပိတ်လိုက်စမ်း။
(သ) ကြော်ငြာမကပ်ရ။
(ဟ) ဘယ်နှနာရီ ထိုးပြီလဲ။
(ဠ) အခန်းထဲမှာ ဘယ်သူမျှ မရှိဘူး။
ဝါကျရိုးနှင့် ဝါကျရော
ဝါကျ။ ။ဆိုလိုသည့် အဓိပ္ပာယ်ရောက်အောင် စနစ်တကျ
စီစဉ် ထားသော ပုဒ်အစုအပေါင်းကို ဝါကျဟု ခေါ်သည်။

---

# ဝါကျရိုးနှင့်ဝါကျရော

၅၀။ ဖွဲ့စည်းတည်ဆောက်ပုံအရ ဝါကျ(၂)မျိုး ရှိသည်။ ၄င်းတို့မှာ-
(က) ဝါကျရိုး
(ခ) ဝါကျ ရောတို့ဖြစ်ကြသည်။
ဝါကျရိုး
၅၁။ ကတ္တား တစ်ခုနှင့် ကြိယာတစ်ခုသာ ပါဝင်သော ဝါကျကို ဝါကျရိုးဟု ခေါ်သည်။
သာဓက။ ။
(က) မောင်မောင် ပြန်လာသည်။
(ခ) မောင်မောင်ကျောင်းမှ ပြန်လာသည်။
(ဂ) မောင်မောင်ကို ကျွန်တော်တွေ့သည်။
(ဃ) မောင်မောင် ဂုဏ်ထူးရသည်။
(င) ဆရာ ဝင်လာသည်။
(စ) ဆရာက တပည့်များကို ပြောသည်။
(ဆ) ကျောင်းသားများ မတ်တပ်ရပ်ကြသည်။
ဝါကျရော
၅၂။ ဝါကျရိုးနှစ်ခု၊ သို့မဟုတ် နှစ်ခုထက်ပိုသော ဝါကျရိုးများကို ဝါကျတစ်ခု တည်း ဖြစ်စေရန်
ဝိဘတ်၊ ပစ္စည်း၊ သမ္ဗန္ဓ တစ်ခုခုနှင့် ဆက်၍ရေးသော ဝါကျကို ဝါကျရောဟု ခေါ်သည်။
(က) ဝိဘတ်နှင့် ဆက်ခြင်း။ ။ဝါကျရိုးနှစ်ခု၊ သို့မဟုတ် နှစ်ခု ထက်ပိုသော
ဝါကျရိုးများကို ကို၊မှာ၊က စသော ဝိဘတ်တို့နှင့် ဆက်စပ်ရေးသောအခါ ဝါကျရော
ဖြစ်လာသည်။
(၁) ကို(ကံဝိဘတ်)
သာဓက။ ။(ကက) မောင်မောင်ပြန်လာသည်။
(ခခ) မောင်မောင်ကို ကျွန်တော် မြင်သည်။
ဖော်ပြပါ ဝါကျရိုးနှစ်ခုကို ဝါကျတစ်ခုတည်းဖြစ်အောင် ကို ဟူသော ကံဝိဘတ်နှင့်
ဆက်စပ်လိုက်သောအခါ -
(ဂဂ) မောင်မောင်ပြန်လာသည်ကိ ု ကျွန်တော် မြင်သည်။
ဟူသော ဝါကျရော ဖြစ်လာသည်။ ဤဝါကျရော၌ မောင်မောင် ပြန်လာသည် ကို ဟူသော
အပိုင်းနှင့် ကျွန်တော်မြင်သည် ဟူသော အပိုင်းနှစ်ပိုင်း ပါဝင်သည်။
(၂) မှာ (ကတ္တားဝိဘတ်)
သာဓက။ ။(ကက) မောင်မောင်ဂုဏ်ထူးရမည်။
(ခခ) ဤထင်မြင်ချက်သည် သေချာသည်။
ဖော်ပြပါ ဝါကျရိုးနှစ်ခုကို ဝါကျတစ်ခုတည်းဖြစ်အောင် မှာ ဟူသော ကတ္တားဝိ ဘတ် နှင့်
ဆက်လိုက်သောအခါ -
(ဂဂ) မောင်မောင် ဂုဏ်ထူးရမည်မှာ သေချာသည်။
ဟူသော ဝါကျရော ဖြစ်လာသည်။ ဤဝါကျရော၌ မောင်မောင်ဂုဏ်ထူးရမည်မှာ ဟူသော
အပိုင်းနှင့် သေချာသည် ဟူသော အပိုင်းနှစ်ပိုင်းပါဝင်သည်။
(၃) က(ကတ္တားဝိဘတ်)
သာဓက။ ။(ကက) မောင်မောင်ပထမရသည်။
(ခခ) ပထမက များသည်။
ဖော်ပြပါ ဝါကျရိုးနှစ်ခုကို ဝါကျတစ်ခုတည်းဖြစ်အောင် က ဟူသော ကတ္တား ဝိဘတ်နှင့်
ဆက်လိုက်သောအခါ -
(ဂဂ) မောင်မောင် ပထမရသည်ကများသည်။
ဟူသော ဝါကျရော ဖြစ်လာသည်။ ဤဝါကျရော၌ မောင်မောင်ပထမရသည်က ဟူသော
အပိုင်းနှင့် များသည် ဟူသော အပိုင်းနှစ်ပိုင်း ပါဝင် သည်။
(ခ) ပစ္စည်းနှင့်ဆက်ခြင်း။ ။ဝါကျရိုးနှစ်ခု၊ သို့မဟုတ် နှစ်ခုထက် ပို သောဝါကျရိုးများကို
ဟု၊သော ပစ္စည်းတို့နှင့် ဆက်စပ်ရေး သောအခါ ဝါကျရော ဖြစ်လာသည်။
(၁)ဟု(ပစ္စည်း)
သာဓက။ ။(ကက) မောင်မောင် ပထမရသည်။
(ခခ) ဆရာက တပည့်များကို ပြောသည်။
ဖော်ပြပါ ဝါကျရိုးနှစ်ခုကို ဝါကျတစ်ခုတည်းဖြစ်အောင်ဟု ပစ္စည်းနှင့် ဆက်စပ် လိုက်သောအခါ -
(ဂဂ) မောင်မောင် ပထမရသည်ဟု ဆရာက တပည့်များကို ပြောသည်။
ဟူသော ဝါကျရော ဖြစ်လာသည်။ ဤဝါကျရော၌မောင်မောင် ပထမရသည်ဟု ဟူသော
အပိုင်းနှင့် ဆရာက တပည့်များကို ပြောသည် ဟူသော အပိုင်းနှစ် ပိုင်းပါဝင်သည်။
(၂) သော(ပစ္စည်း)
သာဓက။ ။(ကက) မောင်မောင်ကျောင်းမှ ပြန်လာသည်။
(ခခ) မောင်မောင့်ကို ကျွန်တော် တွေ့သည်။
ဖော်ပြပါ ဝါကျရိုးနှစ်ခုကို ဝါကျတစ်ခုတည်းဖြစ်အောင် သော ပစ္စည်းနှင့်
ဆက်စပ်လိုက်သောအခါ-
(ဂဂ) ကျောင်းမှပြန်လာသော မောင်မောင်ကို ကျွန်တော်တွေ့သည်။
ဟူသော ဝါကျရော ဖြစ်လာသည်။ ဤဝါကျရော၌ ကျောင်းမှ ပြန်လာ သော ဟူသော အပိုင်းနှင့်
မောင်မောင်ကို ကျွန်တော်တွေ့သည် ဟူသော အပိုင်းနှစ် ပိုင်း ပါဝင်သည်။
သော ပစ္စည်းဆက်ထားသော ပထမပိုင်း ကျောင်းမှပြန်လာသော သည်ဒုတိယ ပိုင်းရှိ
မောင်မောင် ဟူသော နာမ်ကို နာမဝိသေသန အဖြစ် အထူးပြုလျက်ရှိ သည်။
(ဂ) သမ္ဗန္ဓနှင့် ဆက်ခြင်း။ ။ဝါကျရိုးနှစ်ခု၊ သို့မဟုတ် နှစ်ခုထက် ပိုသော ဝါကျရိုး
များကို သောအခါ၊ သောကြောင့် အစရှိသည့် သမ္ဗန္ဓတို့ နှင့်ဆက်စပ် ရေးသောအခါ ဝါကျရော
ဖြစ်လာသည်။
(၁)သောအခါ(သမ္ဗန္ဓ)
သာဓက။ ။(ကက) ဆရာဝင်လာသည်။
(ခခ) ကျောင်းသာများ မတ်တပ်ရပ်ကြသည်။
ဖော်ပြပါ ဝါကျရိုးနှစ်ခုကို ဝါကျတစ်ခုတည်းဖြစ်အောင် သောအခါ ဟူသည့် သမ္ဗန္ဓနှင့်
ဆက်စပ်လိုက်သောအခါ-
(ဂဂ) ဆရာဝင်လာသောအခါ ကျောင်းသားများ မတ်တပ်ရပ်ကြသည်။
ဟူသော ဝါကျရော ဖြစ်လာသည်။ ဤဝါကျရော၌ ဆရာ ဝင်လာသော အခါ ဟူသော အပိုင်းနှင့်
ကျောင်းသားများ မတ်ပတ်ရပ်ကြသည် ဟူသော အပိုင်း နှစ်ပိုင်း ပါဝင်သည်။
သောအခါ သမ္ဗန္ဓ ဆက်ထားသော ပထမပိုင်း ဆရာဝင်လာသောအခါ သည် ကျောင်းသားများ
မည့်သည့်အချိန်တွင် မတ်တပ်ရပ်ကြကြောင်းကို ဖော်ပြခြင်းဖြင့်  ဒုတိယပိုင်းရှိ မတ်တပ်ရပ်
ဟူသော ကြိယာကို ကြိယာဝိသေသနအဖြစ် အထူးပြု လျက်ရှိသည်။
(၂) သောကြောင့်(သမ္ဗန္ဓ)
သာဓက။ ။(ကက) မောင်မောင် ကြိုးစားသည်။
(ခခ) မောင်မောင် ဂုဏ်ထူးရသည်။
ဖော်ပြပါ ဝါကျရိုး နှစ်ခုကို ဝါကျတစ်တည်းဖြစ်အောင် သောကြောင့် ဟူသော သမ္ဗန္ဓနှင့်
ဆက်လိုက်သောအခါ -
(ဂဂ) မောင်မောင် ကြိုးစား သောကြောင့် ဂုဏ်ထူးရသည်။
ဟူသော ဝါကျရော ဖြစ်လာသည်။ ဤဝါကျရော၌ မောင်မောင် ကြိုးစား သောကြောင့်
ဟူသော အပိုင်းနှင့် ဂုဏ်ထူးရသည် ဟူသော အပိုင်းနှစ်ပိုင်း ပါဝင် သည်။
သောကြောင့် သမ္ဗန္ဓ ဆက်ထားသော ပထမပိုင်း မောင်မောင် ကြိုးစားသော ကြောင့် သည်
မောင်မောင် ဂုဏ်ထူးရသည့် အကြောင်းရင်းကို ဖော်ပြခြင်းဖြင့် ဒုတိယပိုင်းရှိ ရ ဟူသော ကြိယာကို
ကြိယာဝိသေသနအဖြစ် အထူးပြုလျက် ရှိသည်။

> လေ့ကျင့်ခန်း

၁။ ဝါကျရိုး ဆိုသည်မှာ အဘယ်နည်း။ ဝါကျရိုးဖွဲ့နည်း အမျိုးမျိုးအနက်မှ ဝါကျ ရိုးဖွဲ့နည်း
(၁၀)မျိုးဖြင့် ဝါကျဖွဲ့ပြပါ။
၂။ ဝါကျရောဆိုသည်မှာ အဘယ်နည်း။ ဝါကျရော(၃)ခုရေးပါ။
၃။ အောက်ပါ ဝါကျရောများရှိ ကွက်လပ်တို့တွင် ဆီလျော်သော ဝိဘတ်၊ ပစ္စည်း၊ သမ္ဗန္ဓတို့ကို
ဖြည့်ပါ။
(က) နိုင်ငံစီးပွား တိုးတက် _____ ကုန်များကို အဆင့်မီ ထုတ်လုပ်ကြရ မည်။
(ခ) 'ပညာ ရွှေအိုး၊ လူမခိုး' _____ ရှေးလူကြီးများ ဆိုရိုးရှိသည်။
(ဂ) ရွာဝန်းကျင်တွင် စိမ်းလန်း _____ လယ်ကွင်းများ ရှိသည်။
(ဃ) သူအမြန် ပြေးသွား _____ မီးရထား မမီလိုက်ပါ။
(င) မြန်မာပြည်တွင် မြစ်ကြီးများရှိသည် _____ သံလွင်မြစ်သည် အရှည် ဆုံး ဖြစ်သည်။
(စ) မီးရထားလက်မှတ် မရပါ _____ ကားဖြင့် သွားကြမည်။
(ဆ) မိုးရွာသည် _____၊ မရွာသည် _____ ကျွန်တော် လာပါ မည်။
(ဇ) ဆရာမိဘများ ဆိုဆုံမသည် _____ အစဉ် လိုက်နာသင့် ကြသည်။
(ဈ) စိတ်ထားဖြူစင်သူကို အများက ချစ်ခင်ကြမည် _____ သေချာသည်။
၄။ အောက်ပါ ဝါကျရိုးများကို ဆီလျော်သော ဝိဘတ်၊ ပစ္စည်းတို့နှင့် ဆက်၍ ဝါကရော
ဖြစ်အောင်ဖွဲ့ပါ။
(က) (၁) ကမ္ဘာ့အရပ်ရပ်တွင် မုန်တိုင်းများ ဖြစ်ပေါ်သည်။
(၂) မုန်တိုင်းများကြောင့် အသေအပျောက်များစွာရှိသည်။
(ခ) (၁) လေ၏ ဖိအားကို တိုင်းတာသည်။
(၂) မိုးလေဝသ အခြေအနေကို ခန့်မှန်းနိုင်သည်။
(ဂ) (၁) နွေရာသီတွင် ကျောင်းပိတ်သည်။
(၂) ကျွန်တော်တို့ မိသားစု ဘုရားဖူးသွားကြမည်။
(ဃ) (၁) ဆက်ဆက် လာပါမည်။
(၂) သူက ပြောသည်။
(င) (၁) မဟာဗန္ဓုလသည် ရဲရင့်သည်။
(၂) မဟာဗန္ဓုလသည် စစ်သူကြီး တစ်ဦးဖြစ်သည်။
(စ) (၁) ကြက်ဆူဆီသည် ချွဲပျစ်သည်။
(၂) ကြက်ဆူဆီသည် အရည်တစ်မျိုးဖြစ်သည်။
(ဆ) (၁) ဒီရေ တက်လာသည်။
(၂) ဗေဒါများ မျောပါလာသည်။
(ဇ)(၁) နွေရာသီဖြစ်သည်။
(၂) ရွက်ရင့်ရွက်ဟောင်းတြွေို့ကကြပြီ။
(ဈ) (၁) အစာကိုအဆမတန် စားသည်။
(၂) ဘေးဖြစ်မည်။
(ည) (၁) စကားကို နည်းနည်း ပြောပါ။
(၂) အလုပ်ကို များများလုပ်ပါ။
(ဋ) (၁) ဖေဖေ ပြန်လာမည်။
(၂) ကျွန်တော်တို့ စောင့်မျှော်နေကြသည်။
(ဌ) (၁) ဤသရက်သီးသည် ချိုသည်။
(၂) ထိုသရက်သီးက ပိုချိုသည်။
(ဍ) (၁) ကောင်းမကို ပြုပါ။
(၂) ကောင်းကျိုးကို ခံစားရမည်။
(ဎ) (၁) လူကြီးများ အလှူသို့ သွားကြသည်။
(၂) ကျွန်မ အိမ်စောင့် ကျန်ခဲ့သည်။
(ဏ) (၁) မူးယစ်ဆေးဝါး၏ အန္တရာယ်သည် ကြီးမားသည်။
(၂) သူသည် မူးယစ်ဆေးဝါးအန္တရာယ်ကို သိသွားပြီ။

---

# စကားလုံးအညွှန်း

ကြိ = ကြိယာ န = နာမ် ဝိ = ဝိဘတ်
ကြိဝိ = ကြိယာဝိသေသန နစ = နာမ်စား သမ် = သမ္ဗန္ဓ
စည်း = ပစ္စည်း နဝိ = နာမဝိသေသန
စာမျက်နှာ စာမျက်နှာ
က ဂ
က( ဝါကျဆက်သမ်) ၅၁။ ဂုဏ်ရည်ပြကြိယာ ၁၉၊၂၀။
က (န-စ) ၅၁။ ဂုဏ်ရည်ပြနာမဝိသေသန ၁၉၊၂၀။
က (ကတ္တားဝိ) ၆၅။ ဂုဏ်ရည်ပြနာမ် ၄၊၆။
ကာ (ဝါကျဆက်သမ်) ၄၂၊၄၃။ ဂုဏ်ရည်ပြပုဒ် ၆၊၈။
ကာလပြကြိယာဝိဘတ် ၂၈။
ကဲ့သို့ (ဥပမာစည်း) ၅၆။ ဃ
ကို (ကံဝိ) ၆၄။ ဃောသအက္ခရာ ၁၊၂။
ကိန်းညွှန်းပစ္စည်း ၅၄။
ကျုပ် (နစ) ၁၅။ င
ကြိယာ ၁၉။ ငါ (နစ) ၁၅။
ကြိယာနာမ် ၇၊၁၃။ ငြင်းပယ်ဝါကျ ၆၀၊၆၁။
ကြိယာဝိသေသန ၃၂။
ကျွန်တော် (နစ) ၁၅။ စ
ကျွန်ုပ် (နစ) ၁၅။ စေ (အမိန့်ချဝိ) ၃၅။
ကျွန်မ (နစ) ၁၅။ စေကာမူ(ဝါကျဆက်သမ်) ၄၃။
ခ စေခိုင်းဝိဘတ် ၃၄။
ခင်ဗျာ (အာလုပ်စည်း) ၅၆။ စေရန်(ဝါကျဆက်သမ်) ၃၉။
ခင်ဗျား (နစ) ၁၅။ စို့ (ညှိနှိုင်းဝိ) ၃၅။
ချည်း (နထောက်စည်း) ၅၄။ စဉ် (ဝါကျဆက်သမ်) ၄၂၊၄၂။
ဆ စာမျက်နှာ စာမျက်နှာ
ဆန္ဒညွှန်ဝိဘတ် ၃၅။ ထို့နောက် (အဓိပ္ပါယ်ဆက်သမ်) ၄၅။
ဆန္ဒဝါကျ ၆၁။ ထို့ပြင် (အဓိပ္ပါယ်ဆက်သမ်) ၄၄၊၄၅။
ည ထက် (ဝါကျဆက်သမ်) ၃၉။
ညည်း (နစ) ၁၅။ ထုတ်ဖော်ဝါကျ ၅၉။
ညှိနှိုင်းဝိဘတ် ၃၄။ ဓ
ဓနိတအက္ခရာ ၁-၃
တ န
တကာ (ဝိစ္ဆာစည်း) ၅၇၊၅၈။ နာမဝိသေသန ၂၂။
တော့ (နထောက်စည်း) ၅၅။ နောက်ဆက်ပစ္စည်း ၆၊၇။
တိုက်တွန်းဝါကျ ၆၀။ နင် (နစ) ၁၅။
တောင် (နထောက်စည်း) ၅၅၊၅၆။ နည်းတူ (ဝါကျဆက်သမ်) ၃၉။
တိုင်အောင် (န-ဝိ) ၅၁။ နာမ် ၄။
တိုင်အောင် (ဝါကျဆက်သမ်) ၅၁။ နာမ်စား ၁၅။
တိုင်း (ဝိဇ္ဇာစည်း) ၅၇။ နာမ်ထောက်ပစ္စည်း ၅၄၊၅၅။
တစ်စုံတစ်ရာသော (အညွှန်းနဝိ) ၂၃။ နာမ်ပစ္စည်း ၅၄။
တစ်နေ့သော (အညွှန်းနဝိ) ၂၂။ နာမ်ဝိဘတ် ၃၅၊၅၀၊
၅၂။
တစ်ပါးသော (အညွှန်းနဝိ) ၂၃။ နှင့်တပြိုင်နက် (ဝါကျဆက်သမ်) ၃၈။
တည်းဟူသော (ရူပကစည်း) ၅၇။ နှယ် (ဥပမာစည်း) ၅၆။
တုန်း (ဝါကျဆက်သမ်) ၄၂။ ပ
ထ ပမာဏပြကြိယာဝိသေသန ၂၉၊၃၀။
ထို (နစ) ၁၆။ ပါ (နထောက်စည်း) ၅၆။
ထို (အညွှန်းနစ) ၁၆။ ပါစေ (ဆန္ဒညွှန်ဝိ) ၃၅။
ထို (အညွှန်းနဝိ) ၂၂။ ပါရစေ (ဆန္ဒညွှန်ဝိ) ၃၅။
ထိုသို့သော (အညွှန်းနဝိ) ၂၂။ ပုဂ္ဂလနာမ်စား ၁၅။
ထိုအခါ (အဓိပ္ပါယ်ဆက်သမ်) ၄၆။ ပင် (နထောက်စည်း) ၅၅၊၅၆။
ထို့ကြောင့်
(အဓိပ္ပါယ်ဆက်သမ်) ၄၃။ ပင်ကိုကြိယာ ၁၉။
စာမျက်နှာ စာမျက်နှာ
မ
ပင်ကိုနာမ် ၄၊ ၅။ မေးခွန်းဝါကျ
ပေါင်းစပ်ကြိယာ ၁၉။ မင်း (နစ) ၁၅။
ပေါင်းစပ်နာမ် ၄၊ ၇-၁၀။
မည်
(အနာဂတ်ကာလပြကြိ-ဝိ) ၃၃။
ပစ္စည်း ၅၄။ မည်သူ (အမေးနစ) ၁၇။
ပစ္စုပ္ပန်ကာလပြကြိယာဝိဘတ် ၃၃။ များ (နထောက်စည်း) ၅၄။
ပတ်လုံး (ဝါကျဆက်သမ်) ၃၉။ မျိုးပြပစ္စည်း ၅၄။
ပုဒ်ဆက်သမ္မန္ဓ ၃၈။ မှ (န-ဝိ) ၅၁။
ပြီ (ပစ္စုပ္ပန်ကာလပြကြိ-ဝိ) ၃၃။ မှ (ဝါကျဆက်သမ်) ၄၀။
ပြီး (ဝါကျဆက်သမ်) ၄၂။ မှာ (ကတ္တားဝိ) ၆၄၊၆၅။
ပြုခြင်းပြကြိယာ ၁၉။ ယ
ဖ ယင်း (နစ) ၁၆။
ဖို့ (န-ဝိ) ၅၀။ ယင်း (အညွှန်းနစ) ၁၆။
ဖို့ (ဝါကျဆက်သမ်) ၅၀။ ယင်း (အညွှန်းနဝိ) ၂၂-၂၃။
ဖြစ်ခြင်းပြကြိယာ ၁၉။
ဗ ရ
ဗျာ (အာလုပ်စည်း) ၅၇။ ရကား (ဝါကျဆက်သမ်) ၄၁။
ဗျို့ (အာလုပ်စည်း) ၅၇။ ရအောင် (ညှိနှိုင်းဝိ) ၃၄။
ရူပကပစ္စည်း ၅၆။
ရေ (အာလုပ်စည်း) ၅၆။
ဘ ရော (နထောက်စည်း) ၅၄။
ဘဲ (ဝါကျဆက်သမ်) ၄၃။ ရန် (ဝါကျဆက်သမ်) ၄၀။
ဘဲနှင့် (ဝါကျဆက်သမ်) ၄၃။ ၍ (ဝါကျဆက်သမ်) ၄၁။
ဘဲလျက်နှင့် (ဝါကျဆက်သမ်) ၄၃။ ရှိခြင်းပြကြိယာ ၁၉။
ဘယ် (နစ) ၁၆။ ရှေ့ဆက်ပစ္စည်း ၆၊ ၇။
ဘယ် (အမေးနစ) ၁၇။ ရှင် (နစ) ၁၅။
ဘယ်သူ (အမေးနစ) ၁၇။ ရှင် (အာလုပ်ပစ္စည်း) ၅၆။
စာမျက်နှာ စာမျက်နှာ
လ
လော့ (စေခိုင်းဝိ) ၃၄။ သိထိလအက္ခရာ ၁၊၂။
လို (ဥပမာစည်း) ၅၆။ သူ (နစ) ၁၅။
လိင်ညွှန်းပစ္စည်း ၅၄။ သော (စည်း) ၆၅။
လည်း (နထောက်စည်း) ၅၀။ သောကြောင့် (ဝါကျဆက်သမ်) ၆၇။
၄င်း (နစ) ၁၅၊၁၆။ သောအခါ (ဝါကျဆက်သမ်) ၃၉။
၄င်း (အညွှန်းနစ) ၁၅၊၁၆။ သော် (ဝါကျဆက်သမ်) ၄၀။
၄င်း (အညွှန်းနဝိ) ၂၂၊၂၃။ သော်လည်း (ဝါကျဆက်သမ်) ၄၂၊၄၃။
၄င်းကဲ့သို့သော (အညွှန်းနဝိ) ၂၂။ သို့တစေ (အဓိပ္ပါယ်ဆက်သမ်) ၄၆။
၄င်းနောက် (အဓိပ္ပါယ်ဆက်သမ်) ၄၅။ သို့ပေမင့် (အဓိပ္ပါယ်ဆက်သမ်) ၄၆။
၄င်းပြင် (အဓိပ္ပါယ်ဆက်သမ်) ၄၅။ သို့ပေမည့် (အဓိပ္ပါယ်ဆက်သမ်) ၄၆။
လတ္တံ (အနာဂတ်ကာလပြတြိ-ဝိ) ၃၃။
သို့ဖြစ်စေကာမူ
(အဓိပ္ပါယ်ဆက်သမ်) ၄၆။
လိမ့်မည်
(အနာဂတ်ကာလပြကြိ-ဝိ) ၃၃။
သို့ဖြစ်သောကြောင့်
(အဓိပ္ပါယ်ဆက်သမ်) ၄၄။
လျှက် (ဝါကျဆက်သမ်) ၄၂။
သို့ဖြစ်သော်လည်း
(အဓိပ္ပါယ်ဆက်သမ်) ၄၆။
လျှင် (ဝါကျဆက်သမ်) ၄၀။ သို့ရာတွင် (အဓိပ္ပါယ်ဆက်သမ်) ၄၅၊၄၆။
ဝ
သို့သော်လည်း
(အဓိပ္ပါယ်ဆက်သမ်) ၄၆။
ဝါကျ ၅၉။ သင် (နစ) ၁၅။
ဝါကျဆက်သမ္ဗန္ဓ ၃၈-၄၃၊၅၀။ သင်္ချာနာမဝိသေသန ၂၂။
ဝါကျရော ၆၃။ သင်္ချာနာမ်စား ၁၅။
ဝါကျရိုး ၆၃။ သင်္ချာပစ္စည်း ၅၄။
ဝိဘတ် ၃၂။ သင်း (နစ) ၁၅။
ဝိစ္ဆာပစ္စည်း ၅၇။ သည် (နစ) ၁၅။
သ သည် (ပစ္စုပ္ပန်ကာလပြကြိ-ဝိ) ၃၃။
သကဲ့သို့ (ဝါကျဆက်သမ်) ၃၉။ သည် (အညွှန်းနစ) ၁၅။
သဖြင့် (ဝါကျဆက်သမ်) ၄၁။ သည် (အညွှန်းနဝိ) ၂၂။
သလောက် (ဝါကျဆက်သမ်) ၃၉။ သည် (အတိတ်ကာလပြကြိ-ဝိ) ၃၃။
သာ (နထောက်စည်း) ၅၅။ သမ္ဗန္ဓ ၃၈။
သာလျှင် (နထောက်စည်း) ၅၅။
စာမျက်နှာ စာမျက်နှာ
ဟ
ဟု (စည်း) ၆၅။ အတွင်း (ဝါကျဆက်သမ်) ၃၉။
ဟေ့ (အာလုပ်စည်း) ၅၆။ အဓိပ္ပါယ်ဆက်သမ္ဗန္ဓ ၄၃။
ဟယ် (အာလုပ်စည်း) ၅၆။ အနာဂတ်ကာလပြကြိယာဝိဘတ် ၂၉။
အနက် (န-ဝိ) ၅၀။
အနက် (ဝါကျဆက်သမ်)
အ အဘယ် (နစ) ၁၅။
အကြင် (အညွှန်းနဝိ) ၂၂။ အဘယ် (အမေးနစ) ၁၇။
အကြောင်းမူကား
(အဓိပ္ပါယ်ဆက်သမ်) ၄၄။
အဘယ့်ကြောင့်ဆိုသော်
(အဓိပ္ပါယ်ဆက်သမ်) ၄၄၊၄၅။
အကြောင်းမှာကား
(အဓိပ္ပါယ်ဆက်သမ်) ၄၄။ အမူအရာပြကြိယာဝိသေသန ၂၈။
အကြောင်းမှာမူ
(အဓိပ္ပါယ်ဆက်သမ်) ၄၄။ အမေးကြိယာဝိသေသန ၂၉။
အကြောင်းသော်ကား
(အဓိပ္ပါယ်ဆက်သမ်) ၄၄။ အမေးနာမဝိသေသန ၂၂။
အချို့ (နစ) ၁၅။ အမေးနာမ်စား ၁၆၊၁၇။
အချိန်ပြကြိယာဝိသေသန ၂၈။ အမိန့်ချဝိဘတ် ၃၅၊၃၆။
အခြေအနေပြကြိယာဝိသေသန ၂၈။ အမျိုးအစားပြကြိယာဝိဘတ် ၃၄။
အဃောသအက္ခရာ ၁၊၂။ အာလုပ်ပစ္စည်း ၅၆၊၅၈။
အညွှန်းနာမဝိသေသန ၂၂၊၁၅၊၂၆။ အားလုံး (နစ) ၁၅။
အညွှန်းနာမ်စား ၁၅၊၂၅၊၂၆။ အံ့ (အနာဂတ်ကာလပြကြိ-ဝိ) ၃၃။
အတိုင်း (ဝါကျဆက်သမ်) ၃၉။ အံ့သောငှာ (ဝါကျဆက်သမ်) ၄၀။
အတိုင်း (န-ဝိ) ၅၁။ အို (အာလုပ်စည်း) ၅၆။
အတိုင်း (ဥပမာစည်း) ၅၆။ အောင် (ဝါကျဆက်သမ်) ၄၀။
အတိတ်ကာလပြကြိယာဝိဘတ် ၃၃။ ဤ (နစ) ၁၅။
အတွက် (ဝါကျဆက်သမ်) ၄၀။ ဤ (အညွှန်းနစ) ၃၅။
အတွက် (န-ဝိ) ၅၃။ ဤ (အညွှန်းနဝိ) ၂၂။
ဤသို့သော (အညွှန်းနဝိ) ၂၂၊၂၃။
ဥပမာပစ္စည်း ၅၆။
၏ (ပစ္စုပ္ပန်ကာလပြကြိ-ဝိ) ၃၃။
၏ (အတိတ်ကာလပြကြိ-ဝိ) ၃၃