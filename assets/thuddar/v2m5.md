
# မြန်မာသဒ္ဒါ

အတွဲ(၂)၊ အခန်း(၅)

ပြည်ထောင်စု မြန်မာနိုင်ငံအစိုးရ ပညာရေးဝန်ကြီးဌာန
အခြေခံပညာသင်ရိုးညွှန်းတမ်း၊ သင်ရိုး မာတိကာနှင့်
ကျောင်းသုံးစာအုပ် ကော်မတီ

အမှာစာ

မြန်မာ့ ဆိုရှယ်လစ် လမ်းစဉ်ပါတီ ဥက္ကဋ္ဌကြီးက မြန်မာစာအဓိန့်ရှည် စွာ တည်တံ့ခိုင်မြဲရေး ကို ရည်သန်၍ မြန်မာသဒ္ဒါကျမ်းများ ပြုစုရန် လမ်းညွှန် မိန့်ကြားခဲ့သည်နှင့် အညီ မြန်မာစာအဖွဲ့ သည် မြန်မာသဒ္ဒါအခြေပြု ကျမ်းကို ရှေးဦးစွာ ပြုစုခဲ့ပါသည်။ ထိုမြန်မာသဒ္ဒါ အခြေပြုကျမ်းကို အခြေခံလျက် ကျောင်းများတွင် မြန်မာ သဒ္ဒါကို လွယ်ကူစွာ လေ့လာသင်ယူနိုင်ရန် အတွက် ကျောင်းသူကျောင်းသား တို့၏ အသက်၊ ဉာဏ်ရည် နှင့်ဆီလျော်မည့် သဒ္ဒါကျမ်းများကို ဆက်လက်ပြု စုရန် မြန်မာ့ဆိုရှယ်လစ်လမ်းစဉ်ပါတီ ဥက္ကဋ္ဌ ကြီးသည် မြန်မာစာအဖွဲ့အား လမ်းညွှန်ခဲ့ပါသည်။ ထိုလမ်းညွှန်ချက်ကို အလေးအနက် ခံယူလျက် မြန်မာသဒ္ဒါ ကိုအတွဲ(၃) တွဲခွဲကာ ပြုစုပါသည်။ မြန်မာသဒ္ဒါ အတွဲ(၁)ကို အခြေခံပညာအလယ်တန်း အတွက်၊ မြန်မာသဒ္ဒါ အတွဲ(၂)ကို အခြေခံပညာ အထက်တန်းအတွက်၊ မြန်မာသဒ္ဒါ အတွဲ(၃)ကို တက္ကသိုလ် အတွက် ရည်ရွယ်ပါသည်။ မြန်မာသဒ္ဒါ(၃)တွဲကို ပြုစုရခြင်း၏ ရည်ရွယ်ချက်မှာ ကျောင်းသူကျောင်းသားများနှင့် မြန်မာစာ လေ့လာသူများ မြန်မာသဒ္ဒါ၏ အခြေခံသဘောသဘာဝကို နားလည်၍ မြန်မာစာ ရေးသားရာ၌ မြန်မာ သဒ္ဒါနည်းနှင့်အညီ စည်းကမ်းတကျ ရေးသားတတ်စေရန်ပင် ဖြစ်ပါသည်။ ထိုရည်ရွယ်ချက်ကို အခြေခံလျက် ကျောင်းသူကျောင်းသားတို့ ဗျည်းတွဲနှင့် အသက် သဘောကို နားလည်စေရန် လည်းကောင်း၊ ဝါစင်္ဂအချို့၏ ဖွဲ့စည်း ပုံကို စိတ်ဖြာနားလည်စေရန် လည်းကောင်း၊ ဝါကျကဏ္ဍအမျိုးမျိုးကို နားလည် စေရန်လည်းကောင်း ဤမြန်မာ သဒ္ဒါ အတွဲ(၂)၊ အခန်း(၅)ကို ပြုစုပါသည်။ မြန်မာသဒ္ဒါ ကျမ်းများကို ပြုစုရာတွင် ကျောင်းသူကျောင်းသားများ၏ အသက်နှင့် အတန်းကို ဉာဏ်ရည်နှင့် လိုက်အောင် အဆင့်ဆင့် ပိုင်းခြား ပြုစု ပါသည်။ အခန်းလိုက်၊ အခန်းလိုက် ကျေညက်အောင် လေ့လာကြခြင်းဖြင့် မြန်မာသဒ္ဒါကို အခြေခံခိုင်ခိုင် တတ်မြောက် ကြမည်ဟု ယုံကြည်ပါသည်။

မြန်မာစာအဖွဲ့

မာတိကာ

- [ဗျည်းများတွဲစပ်ပုံ](#ဗျည်းများတွဲစပ်ပုံ)
- [အသတ်များ](#အသတ်များ)
- [နာမ်](#နာမ်)
- [နာမ်စား](#နာမ်စား)
- [နာမဝိသေသန](#နာမဝိသေသန)
- [ကြိယာဝိသေသန](#ကြိယာဝိသေသန)
- [ဝိဘတ်](#ဝိဘတ်)
- [သမ္ဗန္ဓ](#သမ္ဗန္ဓ)
- [ပစ္စည်း](#ပစ္စည်း)
- [ဝါကျရောနှင့်ဝါကျကဏ္ဍ](#ဝါကျရောနှင့်ဝါကျကဏ္ဍ)
- [စကားလုံးအညွှန်း](#စကားလုံးအညွှန်း)

---

# ဗျည်းများတွဲစပ်ပုံ

ဗျည်း(၃၃)လုံးရှိသည်။ ယင်းဗျည်းတို့အနက် ယ၊ ရ၊ ဝ၊ ဟ ဗျည်း(၄)လုံး ကို အောက်ပါ သင်္ကေတ အသီးသီး အဖြစ် အသွင်ပြောင်းကာ ဗျည်းအချို့နှင့် တွဲသည်။

ဗျည်းအက္ခရာ သင်္ကေတအက္ခရာ
ယ
ရ
ဝ
ဟ
=
=
=
=
-ျ
ြ-
-ွ
-ှ
-ျ သင်္ကေတကို ယပင့်ဟု ခေါ်သည်။
ြ- သင်္ကေတကို ရရစ်ဟု ခေါ်သည်။
-ွ သင်္ကေတကို ဝဆွဲဟု ခေါ်သည်။
-ှ သင်္ကေတကို ဟထိုးဟု ခေါ်သည်။
၂။ ယပင့်၊ ရရစ်၊ ဝဆွဲ၊ ဟထိုးတို့ကို ဗျည်းအချို့နှင့် တစ်ခုချင်းလည်း တွဲနိုင်သည်။ (၂)ခု၊
သို့မဟုတ်(၃)ခုပေါင်း၍လည်း တွဲနိုင်သည်။ ယင်း သင်္ကေတအသီးသီးကို ဗျည်းအချို့နှင့်
တွဲခြင်းဖြင့် ဗျည်းများဖြစ်ပေါ်လာသည်။ ဗျည်းတွဲတစ်ခု၌ 'က၊ခ' စသည့် မူလဗျည်းအက္ခရာနှင့် '-ျ၊
ြ-' စသည့် သင်္ကေတ များပါဝင်သည်။
သာဓက။ ။ ဗျည်းတွဲ ဗျည်းအက္ခရာ သင်္ကေတ
ကျ
ကြ
လွ
လှ
=
=
=
=
က
က
လ
လ
+
-ျ(ယပင့်)
+ ြ-(ရရစ်)
+ -ွ(ဝဆွဲ)
+
-ှ(ဟထိုး)
ချွ
ြွခ
လျှ
ငြှ
ရွှ
`မွှ
=
=
=
=
=
=
ခ
ခ
လ
င
ရ
မ
+-ျ(ယပင့်)
+-ွ(ဝဆွဲ)
+ြ-(ရရစ်)
+-ွ(ဝဆွဲ)
+-ျ(ယပင့်)
+-ှ(ဟထိုး)
+ြ-(ရရစ်)
+-ှ(ဟထိုး)
+-ှ(ဟထိုး)
+-ွ(ဝဆွဲ)
+ြ-(ရရစ်)
+-ွ(ဝဆွဲ)
+-ှ(ဟထိုး)
၃။ မူလဗျညး်အက္ခရာအချို့ကို ယပင့်၊ ရရစ်၊ ဝဆွဲ၊ ဟထိုး သင်္ကေတတို့နှင့် တွဲလိုက် သောအခါ
အောက်ပါများကို ရရှိသည်။
-ျနှင့်တွဲခြင်း= ကျ၊ ချ၊ ပျ၊ မျ၊ လျ
ြ-နှင့်တွဲခြင်း= ကြ၊ ခြ၊ ပြ၊ ဖြ၊ မြ။
-ွနှင့်တွဲခြင်း= ကွ၊ ခွ၊ စွ၊ နွ၊ မွ။
-ှနှင့်တွဲခြင်း= ငှ၊ ညှ၊ နှ၊ မှ၊ လှ။
-ျွနှင့်တွဲခြင်း= ကျွ၊ ချွ၊ ဂျွ။
ြွ-နှင့်တွဲခြင်း= ြွက၊ ြွခ၊ ြွပ၊ ြွဖ၊ ြွမ။
-ျှနှင့်တွဲခြင်း= မျှ၊ လျှ၊ သျှ။
ြ-ှနှင့်တွဲခြင်း= ငြှ၊ မြှ။
-ွှနှင့်တွဲခြင်း= ညွှ၊ နွှ၊ မွှ၊ ရွှ၊ လွှ။
ြ-ွှနှင့်တွဲခြင်း= မြွှ။

---

# အသတ်များ

၄။ မြန်မာစာရေးသားရာ၌ အသတ် ဟူသော ရေးထုံးတစ်ခုရှိသည်။
ဗျည်းများနှင့် ရောနေသည့် သရကို သတ်ထားကြောင်း အသတ် ကဖော်ပြ သည်။ ထိုအသတ်ကို
တံခွန်သင်္ကေတ(-်)ဖြင့် ဗျည်း၏ အထက်၌ ပြသည်။ ယင်းတံခွန် သင်္ကေတသည် အသတ်မည်၏။
မြန်မာစကားတွင် အသံမျိုးစုံ ရှိသည်ဖြစ်ရာ လိုအပ်သော အသံတစ်ခုကို ရနိုင်ရန် အတွက်
မြန်မာဘာသာရေးထုံးတွင် တံခွန်သင်္ကေတဖြင့် အသတ် (၁၀)ပါးကို ရှေးကပင် တီထွင်ခဲ့ကြသည်။
လိုအပ်သော အသံတစ်ခုဆိုသည်မှာ မူလဗျည်းသံ၊ သရသံ၊ ဗျည်းတွဲသံတို့နှင့် မတူသော
အသံဖြစ်သည်။
သာဓက။ ။အက အက်
အထက်ပါ သာဓက၌ အ က ဟူသော အက္ခရာ(၂)လုံး ပါရှိသည်။ ဤအက္ခရာ(၂)လုံး အနက် က
အထက် ၌ အသတ်သင်္ကေတကို ပြခြင်းဖြင့် အက် ဟူသော လိုအပ်သော အသံတစ်ခု
ဖြစ်လာသည်။
၅။ အသတ်(၂)မျိုး ရှိသည်။ ယင်းအသတ်(၂)မျိုးတို့မှာ-
(က) မြန်မာအသတ်
(ခ) ပါဋ္ဌိသက်အသတ် တို့ဖြစ်ကြသည်။
မြန်မာအသတ်
၆။ မြန်မာအသတ်(၁၀)ပါးရှိသည်။ ယင်းအသတ်(၁၀)တို့မှာအသတ် အမည်
က် က-သတ်
င
စ်
ဉ်
ည်
တ်
န်
ပ်
မ်
ယ်
င-သတ်
စ-သတ်
ဥ(ညကလေး)သတ်
ည-သတ်
တ-သတ်
န-သတ်
ပ-သတ်
မ-သတ်
ယ-သတ် တို့ဖြစ်ကြသည်။
၇။ မြန်မာ အသကတ်(၁၀)ပါးတို့သည် ပထမအက္ခရာ(၄)လုံး (က၊ စ၊ တ၊ ပ)၊ ပဉ္စမအက္ခရာ
(၄)လုံး(င၊ ည၊ န၊ မ)၊ ဥ(ညကလေး)၊ အဝဂ်မှာ (ယ)တို့ကို တံခွန်လွှားထားခြင်းပင်ဖြစ်သည်။
၈။ ရှေးမြန်မာသင်ပုန်းကြီးသင်ရိုးတွင် မြန်မာအသတ်(၁၀)ပါးကို -က်၊ -င်၊ -စ်၊ -ည်၊ -တ်၊ -န်၊
-ပ်၊ -မ်၊ -ယ်၊ -ဝ် ဟူ၍ပြသည်။ ဝ်ကို ခေတ်သုံး မြန်မာ စာပေ အရေးအသားတွင် မသုံးကြတော့၍
ချန်လှပ်ထားခဲ့သည်။ သင်ရိုး သင်ပုန်းကြီးတွင် မပါသော်လည်း အသုံးရှိသော ဉ်(ညကလေးသတ်)
ကို မြန်မာအသတ် (၁၀)ပါး တွင်ထည့်သွင်းထားသည်။
၉။ မြန်မာ အသတ်အသီးသီးသည် သတ်မှတ်ထားသော သရတို့နှင့်သာ အောက်ပါအတိုင်း
တွဲနိုင်သည်။
အသတ် တွဲစပ်နိုင်သောသရ
က် အ၊အော၊ အို - သရ(၃)လုံး
သာဓက။ ။ အက်၊ အောက်၊ အိုက်။
ကက်၊ ကောက်၊ ကိုက်။
ကျက်၊ ကျောက်၊ ကျိုက်။
ကြက်၊ ကြောက်၊ ~ကိုက်။
င် အ၊ အော၊ အို -သရ(၃)လုံး။
သာဓက။ ။ အင်၊ အင့်၊ အင်း။
ကင်၊ ကင့်၊ ကင်း။
ကျင်၊ ကျင့်၊ ကျင်း။
ကြင်၊ ကြင့်၊ ကြင်း။
ကွင်၊ ကွင့်၊ ကွင်း။
-အောင်၊ အောင့်၊ အောင်း။
ကောင်၊ ကောင့်၊ ကောင်း။
ကျောင်၊ ကျောင့်၊ ကျောင်း။
ကြောင်၊ ကြောင့်၊ ကြောင်း။
-အိုင်၊အိုင့်၊အိုင်း။
ကိုင်၊ကိုင့်၊ကိုင်း။
ကျိုင်၊ကျိုင့်၊ကျိုင်း။
ကြိုင်၊ကြိုင့်၊ကြိုင်း။
ကွိုင်၊ကွိုင့်၊ ကွိုင်း။
အသတ် တွဲစပ်နိုင်သောသရ
စ် အ-သရ(၁)လုံး
သာဓက။ ။ အစ်။
ကစ်။
ကျစ်။
ကြစ်။
ဉ် အ-သရ(၁)လုံး
သာဓက။ ။ အဉ်၊ အဉ့်၊ အဉ်း။
ကဉ်၊ ကဉ့်၊ ကဉ်း။
ကြဉ်၊ ကြဉ့်၊ ကြဉ်း။
ည် အ-သရ(၁)လုံး
သာဓက။ ။ အည်၊အည့်၊အည်း။
ကည်၊ကည့်၊ကည်း။
ကျည်၊ကျည့်၊ကျည်း။
တ် အ၊အိ၊အု-သရ(၃)လုံး
သာဓက။ ။ အတ်၊အိတ်၊အုတ်။
ကတ်၊ ကိတ်၊ကုတ်။
ကျတ်၊ကျိတ်၊ကျုတ်။
ကြတ်၊ကြိတ်၊ကြုတ်။
အသတ် တွဲစပ်နိုင်သောသရ
န် အ၊အိ၊အု-သရ(၃)လုံး
သာဓက။ ။ -အန်၊အန့်၊အန်း။
ကန်၊ကန့်၊ကန်း။
ကျန်၊ကျန့်၊ကျန်း။
-အိန်၊အိန့်၊အိန်း။
ကိန်၊ကိန့်၊ကိန်း။
ကျိန်၊ ကျိန့်၊ကျိန်း။
-အုန်၊အုန့်၊အုန်း။
ကုန်၊ကုန့်၊ ကုန်း။
ကျန့်၊ကျုန့်၊ကျုန်း။
ပ် အ၊အိ၊အု-သရ(၃)လုံး
သာဓက။ ။ -အပ်၊ အိပ်၊ အုပ်။
ကပ်၊ကိပ်၊ကုပ်။
ကျပ်၊ကျပ့်၊ကျုပ်။
မ် အ၊အိ၊အု-သရ(၃)လုံး။
သာဓက။ ။ -အမ်၊အမ့်၊အမ်း။
ကမ်၊ကမ့်၊ကမ်း။
ကျမ်၊ကျမ့်၊ကျမ်း။
-အိမ်၊အိမ့်၊အိမ်း။
ကိမ်၊ကိမ့်၊ကိမ်း။
ကျိမ်၊ကျိမ့်၊ကျိမ်း။
-အုမ်၊အုမ့်၊အုမ်း။
ကုမ်၊ကုမ့်၊ကုမ်း။
ကျုမ်၊ကျုမ့်၊ကျုမ်း။
အသတ် တွဲစပ်နိုင်သောသရ
ယ် အ-သရ(၁)လုံး
သာဓက။ ။ အယ်၊အယ့်။
ကယ်၊ကယ့်။
ကျယ်၊ကျယ့်။
ကြယ်၊ကြယ့်။
ကွယ်၊ကွယ့်။
ဧ 'အယ်း' ဟူ၍ ယခုခေတ်တွင် အသုံးမရှိတော့ပေ။ 'အဲ'
ဟူသော အသံထွက်အောင် ရေးလိုပါက 'အဲ'
ဟူ၍ 'အ'တွင် 'နောက်ပစ်' ၍ရေးသည်။
ပါဋ္ဌိအသတ်
၁၀။ မြန်မာတို့သည် ပါဋ္ဌိဝေါဟာရများကို မြန်မာမှုပြုကာ သုံးခဲ့ကြသည်။ ပါဋ္ဌိ ဝေါဟာရကို
မြန်မာမှု ပြုကာ ရေးသာခြင်းဖြင့် မြန်မာဘာသာတွင် အသတ်များ တိုးပွားလာခဲ့သည်။
၁၁။ ပါဋ္ဌိသက် အသတ် (၂၆)ပါးရှိသည်။ ယင်းအသတ်(၂၆)ပါးတို့မှာ အောက်ပါ
အတိုင်းဖြစ်သည်။
အမှတ်စဉ် အသတ် အမည် သာဓက
၁။
၂။
၃။
က်
ခ်
ဂ်
က-သတ်
ခ-သတ်
ဂ-သတ်
ကရဝိက်
မုဒ်
ဘဝဂ်
၄။
၅။
၆။
၇။
၈။
၉။
၁၀။
၁၁။
၁၂။
၁၃။
၁၄။
၁၅။
၁၆။
၁၇။
၁၈။
၁၉။
၂၀။
၂၁။
၂၂။
၂၃။
င်
စ်
ဇ်
ဉ်
ဋ်
ဌ်
ဏ်
တ်
ထ်
ဒ်
ဓ်
န်
ပ်
ဗ်
ဘ်
မ်
ယ်
ရ်
လ်
ဝ်
င-သတ်
စ-သတ်
ဇ-သတ်
ဥ(ညကလေး)သတ်
ဋ-သတ်
ဌ-သတ်
ဏ-သတ်
တ-သတ်
ထ-သတ်
ဒ-သတ်
ဓ-သတ်
န-သတ်
ပ-သတ်
ဗ-သတ်
ဘ-သတ်
မ-သတ်
ယ-သတ်
ရ-သတ်
လ-သတ်
ဝ-သတ်
အာနိသင်
ဧကဝုစ်
ဧကရာဇ်
ယာဉ်
ဝဋ်
ပါဌ်
ဉာဏ်
အတိတ်
ဣရိယာပုတ်
ပုဒ်
ဝဇီရာဝုဓ်
ဗိမာန်
ဇမ္ဗူဒိပ်
ဒြဗ်
လာဘ်
အာရာမ်
အဓိပ္ပာယ်
မာရ်
တက္ကသိုလ်
သိဉ္ဇုဝ်း
၂၄။
၂၅။
၂၆။
သ်
ဟ်
ဠ်
သ-သတ်
ဟ-သတ်
ဠ-သတ်
ဥပုသ်
သိဟ်ရာသီ
သီဟိုဠ်

---

# နာမ်

သက်ရှိသက်မဲ့၊ ဒြပ်ရှိဒြပ်မဲ့တို့၏ အမည်ဟူသမျှကို နာမ်ဟု ခေါ်သည်။

နာမ်ကို အနက်အဓိပ္ပာယ်အရနှင့် ဖွဲ့စည်းတည်ဆောက်ပုံအရ ဟူ၍(၂) မျိုးခွဲခြားနိုင်သည်။

အနက်အဓိပ္ပာယ်အရ နာမ်(၄)မျိုး ရှိသည်။ ယင်းနာမ်(၄)မျိုးတို့မှာ-

- တစ်ဦးဆိုင်နာမ်
- အများဆိုင်နာမ်
- စိတ္တဇနာမ်
- အစုပြနာမ်

တို့ဖြစ်ကြသည်။

ဖွဲ့စည်းတည်ဆောက်ပုံအရ နာမ်(၄)မျိုး ရှိသည်။ ယင်းနာမ်(၄)မျိုးတို့မှာ-

- ပင်ကိုနာမ်
- ပေါင်းစပ်နာမ်
- ကြိယာနာမ်
- ဂုဏ်ရည်ပြနာမ်

တို့ဖြစ်ကြသည်။

(အနက်အဓိပ္ပာယ်အရ နာမ်(၄)မျိုးအကြောင်းကို မြန်မာသဒ္ဒါ (အတွဲ(၁)၊ အခန်း(၃)နှင့် (၄)၌ ဖော်ပြခဲ့ပြီး ဖြစ်သည်။ ဖွဲ့စည်းတည်ဆောက်ပုံအရ နာမ်(၄) မျိုးအကြောင်းကိုသာ ယခု ဆက်လက် ဖော်ပြမည်။)

## ပင်ကိုနာမ်

မြန်မာသဒ္ဒါနည်းဖြင့် ခွဲစိတ်၍လည်းမရ၊ ပေါင်းစပ်ဖွဲ့စည်းထားခြင်း လည်းမဟုတ်၊ မူလအတိုင်းဖြစ်သော နာမ်ကို 'ပင်ကိုနာမ်'ဟု ခေါ်သည်။

သာဓက။ ။(က) လ၊လူ၊ရေ၊အိုး၊ ကျောင်း၊လှည်း၊အိမ်။
(ခ)စပါး၊ ယောကျာ်း၊ ထမင်း၊ ကလေး၊ ကောင်းကင်၊ မိန်းမ။
(ဂ) ပညာ၊ မေတ္တာ၊ စေတနာ၊ ကုသိုလ်၊ ဂုဏ်။
(ဃ) မန်နေဂျာ၊ ဒရိုင်ဘာ၊ အယ်ဒီတာ၊ ဒါရိုက်တာ၊ မဂ္ဂဇင်း၊ ဂျာနယ်။
သာဓက(က)၌ ဖော်ပြထားသည့် လ၊ လူ ၊ရေ အိုး စသည်တို့သည် မြန်မာသဒ္ဒါနည်းအရ
ခွဲစိတ်၍ မရသော စာလုံးတစ်လုံးစီ ရှိကြသည့် ပင်ကိုနာမ်များ ဖြစ်ကြသည်။
သာဓက(ခ)၌ ဖော်ပြထားသည့် စပါး၊ ယောကျာ်း၊ ထမင်း စသည့် နာမ်တို့သည်
စာလုံးတစ်လုံး ထက်ပို၍ ပါဝင်သော နာမ်များ ဖြစ်ကြသည်။ ယင်းနာမ်တို့ကို မြန်မာသဒ္ဒါ
နည်းအရ ခွဲစိတ်၍ မရနိုင်ပေ။ ထို့ကြောင့် ၄င်းတို့ သည်လည်း ပင်ကိုနာမ်များပင်ဖြစ်ကြသည်။
သာဓက(ဂ)၌ ဖော်ပြထားသည့် ပညာ၊ မေတ္တာ၊ စေတနာ စသည့် နာမ်တို့သည်
ပါဠိသက်နာမ်များ ဖြစ်ကြသည်။ ဤပါဠိသက်နာမ်တို့ကို ပါဠိသဒ္ဒါနည်းအရ ခွဲစိတ်၍ရနိုင်မည်
ဖြစ်သော်လည်း မြန်မာသဒ္ဒါ နည်းအရ ခွဲစိတ်၍ မရနိုင်ပေ။ ထို့ကြောင့် ၄င်းတို့သည်လည်း
ပင်ကိုနာမ်များပင် ဖြစ်ကြသည်။
သာဓက (ဃ)၌ဖော်ပြထားသည့် မန်နေဂျာ၊ ဒရိုင်ဘာ၊ အယ်ဒီတာ စသည့် နာမ်တို့သည်
အင်္ဂလိပ် ဘာသာမှ ယူ၍ မွေးစားထားသော နာမ်များ ဖြစ်ကြသည်။ ဤနာမ်မျိုးတို့ကို အင်္ဂလိပ်
သဒ္ဒါနည်းအရ ခွဲစိတ်၍ ရနိုင်မည် ဖြစ်သော်လည်း မြန်မာသဒ္ဒါနည်း အရ ခွဲစိတ်၍ မရနိုင်ပေ။
ထို့ကြောင့် ၄င်းတို့သည် လည်း ပင်ကိုနာမ်များပင် ဖြစ်ကြသည်။

## ပေါင်းစပ်နာမ်

ဝိဘတ်၊ ပစ္စည်း သမ္ဗန္ဓတို့ကို ကြား၌မခံဘဲ နာမ်၊ ကြိယာ၊ နာမ်စား၊ နာမဝိသေသန၊ ကြိယာဝိသေသနတို့ကို ထိုက်သည့် အားလျော်စွာ ပူးတွဲထားသော နာမ်ကို 'ပေါင်းစပ်နာမ်'ဟု ခေါ်သည်။

၁၈။ ပေါင်းစပ်နာမ်ဖြစ်လာစေရန် ဖွဲ့စည်းပေါင်းစပ်နည်း အမျိုးမျိုး ရှိသည့်အနက် အချို့ကို
အောက်၌ဖော် ပြထားသည်။

- နာမ်+နာမ်
- နာမ်+ကြိယာ
- နာမ်+ကြိယာ+နာမ်
- နာမ်+ကြိယာ+နာမ်+ကြိယာ
- နာမ်+နာမဝိသေသန
- ကြိယာ+ကြိယာ
- ကြိယာ+နာမ်
- ကြိယာဝိသေသန+နာမ်

### နာမ်+နာမ်

နာမ်အချင်းချင်း ပေါင်းစပ်ခြင်းဖြင့် ပေါင်းစပ်နာမ် ဖြစ်လာသည်။

သာဓက။ ။ နာမ် + နာမ် = ပေါင်းစပ်နာမ်
(၁) ရေ
(၂) တောင်
+ အိုး
+ ကလပ်
= ရေအိုး
= တောင်ကလပ်

### နာမ်+ကြိယာ

နာမ်နှင့် ကြိယာတို့၏ ပေါင်းစပ်ခြင်းဖြင့် ပေါင်းစပ်နာမ် ဖြစ်လာသည်။

သာဓက။ ။ နာမ် +
ကြိယာ
=
ပေါင်းစပ်
နာမ်
(၁) လက်
(၂) ခေါင်း
+ စွပ်
+ ပေါင်း
= လက်စွပ်
=
ခေါင်းပေါင်း

### နာမ်+ကြိယာ+နာမ်

နာမ်၊ ကြိယာ၊ နာမ်တို့ကို ပေါင်းစပ်ခြင်းဖြင့် ပေါင်းစပ်နာမ် ဖြစ်လာသည်။

သာဓက။ ။ နာမ် + ကြိယာ + နာမ် = ပေါင်းစပ်နာမ်
(၁) လက်
(၂) ရေ
+ ပက်
+ ကူး
+ နာရီ
+ ကန်
= လက်ပက်နာရီ
= ရေကူးကန်

### နာမ်+ကြိယာ+နာမ်+ကြိယာ

နာမ်၊ ကြိယာ၊ နာမ်၊ ကြိယာတို့ကို ပေါင်းစပ်ခြင်းဖြင့် ပေါင်းစပ်နာမ်ဖြစ်လာသည်။

သာဓက။
။
နာမ် + ကြိယာ + နာမ် + ကြိယာ =ပေါင်းစပ်နာမ်
(၁) စာ
(၂)ရုပ်
+ တတ်
+ မြင်
+ပေ
+ သံ(အသံ)
+ တတ်
+ ကြား
= စာတတ်ပေတတ်
=ရုပ်မြင်သံကြား

### နာမ်+နာမဝိသေသန

နာမ်နှင့် နာမဝိသေသနတို့ကို ပေါင်းစပ်လိုက်ခြင်းဖြင့် ပေါင်းစပ် နာမ်ဖြစ်လာသည်။

သာဓက။ ။ နာမ် + နာမဝိသေသန
=
ပေါင်းစပ်နာမ်
(၁) လူ
(၂) မြေ
+ ငယ်
+ ဖြူ
= လူငယ်
= မြေဖြူ

### ကြိယာ+ကြိယာ

ကြိယာ အချင်းချင်း ပေါင်းစပ်ခြင်းဖြင့် ပေါင်းစပ်နာမ် ဖြစ်လာသည်။

သာဓက။ ။ ကြိယာ + ကြိယာ = ပေါင်းစပ်နာမ်
(၁) ထမ်း
(၂) အုပ်
+ ပိုး
+ ဆောင်း
= ထမ်းပိုး
= အုပ်ဆောင်း

### ကြိယာ+နာမ်

ကြိယာနှင့် နာမ်တို့ကို ပေါင်းစပ်ခြင်းဖြင့် ပေါင်းစပ်နာမ်ဖြစ်လာသည်။

သာဓက။ ။ ကြိယာ + နာမ် = ပေါင်းစပ်နာမ်
(၁) လွယ်
(၂) ဆွဲ
+ အိတ်
+ ကြိုး
= လွယ်အိတ်
= ဆွဲကြိုး

### ကြိယာဝိသေသန+နာမ်

ကြိယာဝိသေသနနှင့် နာမ်တို့ကို ပေါင်းစပ်ခြင်းဖြင့် နာမ်ဖြစ် လာသည်။

သာဓက။ ။ ကြိယာဝိသေသန + နာမ် = ပေါင်းစပ်နာမ်
(၁) နေ့စဉ်
(၂) တစ်ဆင့်
+ မှတ်တမ်း
+ စကား
= နေ့စဉ်မှတ်တမ်း
= တစ်ဆင့်စကား

## ကြိယာနာမ်

ကြိယာ၏ ရှေ့၌ဖြစ်စေ၊ နောက်၌ဖြစ်စေ ပစ္စည်းဆက်၍ ဖြစ်လာသော နာမ်ကို 'ကြိယာနာမ်'ဟု ခေါ်သည်။

ကြိယာနှင့် ဆက်၍ ကြိယာနာမ် ဖြစ်လာသော ပစ္စည်းတို့မှာ အ၊ ခြင်း၊ ချက်၊ မှု၊ ဖွယ်၊ စရာ၊ ဖို့၊ ရန် စသည့်တို့ ဖြစ်ကြသည်။

သာဓက။ ။ (က) ပစ္စည်း + ကြိယာ = ကြိယာနာမ်
(၁) အ
(၂) အ
+ စား
+ သွား
= အစား
= အသွား
(ခ) ကြိယာ + ပစ္စည်း = ကြိယာနာမ်
(၁) စား
(၂) စွမ်းဆောင်
(၃) ကူညီ
(၄) စား
(၅) နေ
(၆) အိပ်
(၇) ပေး
+ ခြင်း
+ ချက်
+ မှု
+ ဖွယ်
+ စရာ
+ ဖို့
+ ရန်
= စားခြင်း
= စွမ်းဆောင်ချက်
= ကူညီမှု
= စားဖွယ်
= နေစရာ
= အိပ်ဖို့
= ပေးရန်

## ဂုဏ်ရည်ပြနာမ်

ဂုဏ်အရည်အချင်းပြပုဒ်၏ ရှေ့၌ဖြစ်စေ၊ နောက်၌ဖြစ်စေ ပစ္စည်းဆက်၍ ဖြစ်လာသော နာမ်ကို 'ဂုဏ်ရည်ပြနာမ်'ဟု ခေါ်သည်။

ဂုဏ်အရည်အချင်းပြပုဒ်နှင့် ဆက်၍ ဂုဏ်ရည်ပြနာမ်ဖြစ်လာသော ပစ္စည်းတို့မှာ အ၊ မှု၊ ခြင်း တို့ဖြစ်ကြသည်။

သာဓက။ ။ ဂုဏ်ရည်ပြပုဒ် + ပစ္စည်း = ဂုဏ်ရည်ပြနာမ်
(က) ကောင်း + အ၊မှု၊ခြင်း = အကောင်း
ကောင်းမှု
ကောင်းခြင်း
(ခ) ထူးချွန် + မှု၊ခြင်း = ထူးချွန်မှု
ထူးချွန်ခြင်း
(ဂ) သာယာ + မှု၊ ခြင်း = သာယာမှု
သာယာခြင်း
(ဃ) သက်သာ + မှု၊ခြင်း = သက်သာမှု
သက်သာခြင်း
(င) စည်ကား + မှု၊ခြင်း = စည်ကားမှု
စည်ကားခြင်း
(စ) ဝါ + အ = အဝါ
(ဆ) မှည့် + အ၊ခြင်း = အမှည့်
မှည့်ခြင်း

> လေ့ကျင့်ခန်း

၁။ ဖွဲ့စည်းတည်ဆောက်ပုံအရ နာမ်အမျိုးအစား မည်မျှရှိသနည်း။ ယင်းတို့ကို ဖော်ပြပါ။
၂။ မည်သည့်နာမ်ကို ပင်ကိုနာမ်ဟု ခေါ်သနည်း။
၃။ အောက်ပါ ပင်ကိုနာမ်တို့ကို သာဓက တစ်ခုစီနှင့်တကွ ရှင်းပြပါ။
(က) စာလုံး တစ်လုံးတည်းရှိသော ပင်ကိုနာမ်
(ခ) စာလုံး တစ်လုံးထက်ပို၍ ပါဝင်သော ပင်ကိုနာမ်
(ဂ) ပါဠိသက်ပင်ကိုနာမ်
(ဃ) အင်္ဂလိပ်ဘာသာမှ ယူ၍ မွေးစားသော ပင်ကိုနာမ်
၄။ မည်သည့်နာမ်ကို ပေါင်းစပ်နာမ်ဟု ခေါ်သနည်း။
၅။ ပေါင်းစပ်နာမ်တစ်ခု ဖြစ်လာစေရန် မည့်သည့် ဝါစင်္ဂတို့ကို ပေါင်းစပ်နိုင်သနည်း။
၆။ အောက်ပါ ပေါင်းစပ်နာမ်တစ်ခုစီ၌ မည့်သည့် ဝါစင်္ဂများ ပါဝင် ပေါင်းစပ်နေသည်ကို ဖော်ပြပါ။
ပန်းအိုး၊ မျှော်စင်၊ ပန်းကန်ပြား၊ ဆံညှပ်၊ အုပ်ဆောင်း၊ လွယ်အိတ်၊ ခဲဖျက်၊ ရွက်လှေ၊
ရေငုပ်သင်္ဘော၊ လမ်းကြိတ်စက်၊ ခေါင်းအုံး၊ ပြပွဲ၊ အိမ်သစ်၊ ဖယောင်းတိုင်၊ ပဲလှော်၊ စာခြောက်ရုပ်၊
ထွေးခံ၊ တောင်ကတုံး။
၇။ အောက်ပါ ကွက်လပ်တို့ကို ဖြည့်၍ပေါင်းစပ်နာမ်ဖွဲ့ပါ။
(က) နာမ် + နာမ် = ပေါင်းစပ်နာမ်
ရေ + フフフフフフフフ =
フフフフフフフフ
フフフフフフフフ
+ ရထား
+ ဆိုင်
=
=
(ခ) နာမ် + ကြိယာ = ပေါင်းစပ်နာမ်
ငါး
フフフフフフフフ
フフフフフフフフ
+ フフフフフフフフ
+ စည်း
+ ပြုတ်
=
=
=
(ဂ) နာမ် + ကြိယာ + နာမ် = ပေါင်းစပ်နာမ်
လက်
စာ
フフフフフフフフ
ကိုင်
+ フフフフフフフフ
+ နှိပ်
+ フフフフフフフフ
+တိုက်
+စက်
=
=
=
(ဃ) နာမ် + နာမဝိသေသန = ပေါင်းစပ်နာမ်
フフフフフフフフ
မီး
ကြက်သွန်
+ ချဉ်
+ フフフフフフフフ
+ フフフフフフフフ
=
=
=
(င) ကြိယာ + ကြိယာ = ပေါင်းစပ်နာမ်
ပြုတ်
ပေါက်
フフフフフフフフ
+ フフフフフフフフ
+ フフフフフフフフ
+ ချက်
=
=
=
(စ) ကြိယာ + နာမ် = ပေါင်းစပ်နာမ်
フフフフフフフフ + ကြိုး =
フフフフフフフフ
フフフフフフフフ
+ ဆေး
+ သင်္ဘော
=
=
၈။ မည်သည့်နာမ်ကို ကြိယာနာမ်ဟု ခေါ်သနည်း။
၉။ ကြိယာနာမ် ဖြစ်လာစေသော ပစ္စည်းတို့ကို ဖော်ပြ၍ ထိုပစ္စည်းအသီးသီးဖြင့် ကြိယာနာမ်ဖွဲ့ပါ။
၁၀။ မည်သည့် နာမ်ကို ဂုဏ်ရည်ပြနာမ်ဟု ခေါ်သနည်း။
၁၁။ ဂုဏ်ရည်ပြနာမ်ဖြစ်လာစေသော ပစ္စည်းတို့ကို ဖော်ပြ၍ ထိုပစ္စည်းအသီးသီးဖြင့်
ဂုဏ်ရည်ပြနာမ် ဖွဲ့ပါ။

---

# နာမ်စား

၂၂။ နာမ်၏ အစားသုံးသော ပုဒ်ကို နာမ်စားဟု ခေါ်သည်။

၂၃။ နာမ်စား(၄)မျိုး ရှိသည်။ ယင်းနာမ်စား(၄)မျိုးတို့မှာ-

- ပုဂ္ဂလနာမ်စား
- အညွှန်းနာမ်စား
- အမေးနာမ်စား
- သင်္ချာနာမ်စား

တို့ဖြစ်ကြသည်။

(နာမ်စား (၄)မျိုးအနက် ပုဂ္ဂလနာမ်စား၊ အညွှန်းနာမ်စား၊ အမေးနာမ်စား တို့အကြောင်းကို မြန်မာ သဒ္ဒါ အတွဲ(၁)၊ အခန်း(၃)နှင့် (၄)တို့၌ ဖော်ပြခဲ့ပြီးဖြစ်သည်။ သင်္ချာနာမ်စား အကြောင်းကို ယခု ဆက်လက် ဖော်ပြမည်။)

## သင်္ချာနာမ်စား

အရေအတွက်နှင့် ပမာဏကို ပြသော နာမ်စားကို 'သင်္ချာနာမ်စား'ဟု ခေါ်သည်။

သင်္ချာနာမ်စား(၂)မျိုး ရှိသည်။ ယင်းနာမ်စား(၂)မျိုးတို့မှာ-

- အရေအတွက်ပြသင်္ချာနာမ်စား
- ပမာဏပြသင်္ချာနာမ်စား

တို့ဖြစ်ကြသည်။

### အရေအတွက်ပြသင်္ချာနာမ်စား

အရေအတွက်ကို ပြ၍ နာမ်၏ အစားသုံးသော ပုဒ်ကို 'အရေအတွက်ပြသင်္ချာနာမ်စား'ဟု ခေါ်သည်။

အရေအတွက်ပြသင်္ချာနာမ်စားတို့မှာ 'တစ်ခု၊ တစ်စောင်၊ သုံးကောင်၊ နှစ်စင်း' စသည်တို့ ဖြစ်ကြသည်။

သာဓက။ ။
"မြန်မာပြည်၌ ထင်ရှားသော ပင်လယ်ကမ်းခြေ'နှစ်ခု'ရှိသည်။ တစ်ခုသည် ငပလီ ကမ်းခြေဖြစ်၍ 'တစ်ခု'မှာ မောင်းမကန်ကမ်းခြေ ဖြစ်သည်။",
"အစ်ကိုကြီးသည် သတင်းစာ'သုံးစောင်'ကို ဈေးက ဝယ်လာသည်။ 'နှစ်စောင်' သည် မြန်မာသတင်းစာ ဖြစ်၍ 'တစ်စောင်'မှာ အင်္ဂလိပ် သတင်းစာ ဖြစ်သည်။",
"လယ်သမားကြီး ဦးဖိုးမြသည် နွား'ငါးကောင်'ကို မွေးထားသည်။ 'သုံးကောင်' သည် နို့စားနွားမဖြစ်၍ 'နှစ်ကောင်' မှာ ခိုင်းနွား ဖြစ်သည်။",
"ဘူတာရုံ၌ မီးရထား'လေးစင်း' ဆိုက်နေပြီ။ 'နှစ်စင်း'သည် အစုန်မီးရထား ဖြစ်၍ 'နှစ်စင်း' မှာ အဆန်မီးရထား ဖြစ်သည်။"

### ပမာဏပြသင်္ချာနာမ်စား

ပမာဏကိုပြ၍ နာမ်၏ အစားသုံးသော ပုဒ်ကို 'ပမာဏပြသင်္ချာနာမ်စား'ဟု ခေါ်သည်။

ပမာဏပြသင်္ချာနာမ်စား တို့မှာ 'အချို့၊ အားလုံး၊ အများစု' စသည်တို့ ဖြစ်ကြသည်။
သာဓက။ ။
"တောင်းထဲ၌ သရက်သီးများရှိသည်။ 'အချို့'မှာ မှည့်ပြီ။",
"ဦးလှမှာ သားသမီး သုံးယောက်ရှိသည်။ 'အားလုံး' စားကြိုးစားကြသည်။",
"ကျောင်းသားများသည် ကျောင်းဝင်းထဲ၌ သန့်ရှင်းရေး လုပ်နေကြသည်။ 'အများစု'က ချုံများကို ရှင်းလင်းကြသည်။"

> လေ့ကျင့်ခန်း

၁။ မည်သည့်နာမ်စားကို သင်္ချာနာမ်စားဟု ခေါ်သနည်း။
၂။ သင်္ချာနာမ်စား အမျိုးအစား မည်မျှ ရှိသည်ကို ဖော်ပြပါ။
၃။ မည်သည့် နာမ်စားကို အရေအတွက်ပြသင်္ချာနာမ်စားဟု ခေါ်သနည်း။
၄။ အောက်ပါ အရေအတွက်ပြသင်္ချာနာမ်စားအသီးသီးကို ဝါကျ၌ သုံးပြပါ။
ယင်းနာမ်စားအသီးသီးသည် မည်သည့်နာမ်၏ အစားသုံးသော နာမ်စားဖြစ်သည်ကိုလည်း
ရှင်းပြပါ။
တစ်ယောက်၊ တစ်ပွင့်၊ နှစ်ပင်၊ သုံးစီး၊ လေးကောင်၊ ငါးခန်း၊ ခြောက်ခု၊ ဆယ်ချပ်၊ ခုနစ်လုံး၊
ငါးထည်။
၅။ မည်သည့် နာမ်စားကို ပမာဏပြသင်္ချာနာမ်စားဟု ခေါ်သနည်း။
၆။ အောက်ပါ ပမာဏပြ သင်္ချာနာမ်စားအသီးသီးကို ဝါကျ၌ သုံးပြပါ။ ယင်းနာမ်စားအသီးသီးသည်
မည်သည့်နာမ်၏ အစားသုံးသော နာမ်စားဖြစ်သည် ကိုလည်း ရှင်းပြပါ။
အချို့၊ အားလုံး၊ အများစု၊ အများ၊ အနည်းငယ်၊ ထက်ဝက်။

---

# နာမဝိသေသန

၂၇။ နာမ်ကို အထူးပြုသော ပုဒ်ကို နာမဝိသေသနဟု ခေါ်သည်။
၂၈။ နာမဝိသေသနကို အနက်အဓိပ္ပာယ်အရနှင့် ဖွဲ့စည်းတည်ဆောက်ပုံအရ ဟူ၍ (၂)မျိုး
ခွဲခြားနိုင်သည်။
၂၉။ အနက်အဓိပ္ပာယ်အရ နာမဝိသေသန (၄)မျိုး ရှိသည်။ ယင်းနာမဝိသေသန (၄)မျိုးတို့မှာ-

- ဂုဏ်ရည်ပြနာမဝိသေသန
- အညွှန်းနာမဝိသေသန
- သင်္ချာနာမဝိသေသန
- အမေးနာမဝိသေသန

တို့ဖြစ်ကြသည်။

၃၀။ ဖွဲ့စည်းတည်ဆောက်ပုံအရ နာမဝိသေသန(၂)မျိုး ရှိသည်။ ယင်းနာမဝိသေသန (၂)မျိုးတို့မှာ-

- ပင်ကိုနာမဝိသေသန
- ပေါင်းစပ်နာမဝိသေသန

တို့ဖြစ်ကြသည်။

(အနက်အဓိပ္ပာယ်အရ နာမဝိသေသန (၄)မျိုးအကြောင်းကို မြန်မာ သဒ္ဒါ အတွဲ(၁)၊ အခန်း(၂)၌ အကျဉ်း မျှဖော်ပြခဲ့ပြီ။ ထို(၄)မျိုးအနက်မှ ဂုဏ်ရည်ပြနာမဝိသေသန အကြောင်းနှင့် ဖွဲ့စည်း တည်ဆောက်ပုံအရ နာမဝိသေသန (၂)မျိုးအကြောင်းကို အတွဲ(၁)၊ အခန်း(၃)တွင် လည်ကောင်း၊ အညွှန်းနာမဝိသေသန အကြောင်းကို အတွဲ(၁)၊ အခန်း(၄)တွင် လည်းကောင်း ဖော်ပြခဲ့သည်။ ကျန်သော သင်္ချာနာမဝိသေသန နှင့် အမေးနာမဝိသေသန အကြောင်းကို ဤအတွဲ(၂)၊ အခန်း(၅)၌ လည်းကောင်း ဆက်လက်ဖော်ပြမည်။)

## သင်္ချာနာမဝိသေသန

အရေအတွက်ကိုလည်းကောင်း၊ အစဉ်ကိုလည်ကောင်း၊ အနည်းအများ ပမာဏကိုလည်းကောင်း ဖော်ပြ၍ နာမ်ကိုအထူးပြုသော နာမဝိသေသနကို 'သင်္ချာနာမဝိသေသန'ဟု ခေါ်သည်။

၃၂။ သင်္ချာနာမဝိသေသန (၃)မျိုး ရှိသည်။ ယင်းနာမဝိသေသန(၃)မျိုးတို့မှာ-

- အရေအတွက်ပြသင်္ချာနာမဝိသေသန
- အစဉ်ပြသင်္ချာနာမဝိသေသန
- ပမာဏပြသင်္ချာနာမဝိသေသန

တို့ဖြစ်ကြသည်။

### အရေအတွက်ပြသင်္ချာနာမဝိသေသန

နာမ်၏ အရေအတွက်ကို ဖော်ပြ၍ ထိုနာမ်ကို အထူးပြုသော နာမဝိသေသနကို 'အရေအတွက်ပြသင်္ချာနာမဝိသေသန'ဟု ခေါ်သည်။

အရေအတွက်ပြသင်္ချာနာမဝိသေသနတို့မှာ

သုံးယောက်၊ (၁၀)ယောက်၊ အယောက်(၂၀)၊ နှစ်ခု၊ (၁၀)ခု၊ အခု(၂၀)၊ လေးပင်၊ (၁၀)ပင်၊ အပင်(၂၀) ၊ ငါးကောင်၊ (၁၀)ကောင်၊ အကောင်(၂၀)၊ ခြောက်ဦး၊ (၁၀)ဦး

 စသည်တို့ ဖြစ်ကြသည်။
သာဓက။ ။

(၁) "ကျောင်းသား 'သုံးယောက်' စာဖတ်နေကြသည်။",
"ကျောင်းသား '(၁၀)ယောက်' စာဖတ်နေကြသည်။",
"ကျောင်းသား 'အယောက်(၂၀)' စာဖတ်နေကြသည်။"

(၂) "ဤစာသင်ခန်းထဲ၌ ပြက္ခဒိန်'နှစ်ခု' ရှိသည်။",
"ဤစာသင်ခန်းထဲ၌ ပြက္ခဒိန် '(၁၀)ခု' ရှိသည်။",
"ဤစာသင်ခန်းထဲ၌ ပြက္ခဒိန် 'အခု(၂၀)' ရှိသည်။"

(၃) "ကျောင်းဝင်းထဲ၌ ငှက်ပျော 'သုံးပင်' စိုက်ထားသည်။",
"ကျောင်းဝင်းထဲ၌ ငှက်ပျောပင် '(၁၀)ပင်' ရှိသည်။",
"ကျောင်းဝင်းထဲ၌ ငှက်ပျောပင် 'အပင်(၂၀)' စိုက်ထားသည်။"

(၄) "ဦးလေးမှာ နွား'လေးကောင်' ရှိသည်။",
"ဦးလေးမှာ နွား '(၁၀)ကောင်' ရှိသည်။",
"ဦးလေးမှာ နွား'အကောင်(၂၀)' ရှိသည်။"

(၅) "အဖွဲ့ဝင် 'ငါးဦး'အစည်းအဝေး တက်ရောက်ကြသည်။",
"အဖွဲ့ဝင် '(၁၀)ဦး' အစည်းအဝေး တက်ရောက်ကြသည်။"

### အစဉ်ပြသင်္ချာနာမဝိသေသန

နာမ်၏ အစဉ်ကို ဖော်ပြ၍ ထိုနာမ်ကို အထူးပြုသော နာမဝိသေသနကို 'အစဉ်ပြသင်္ချာနာမဝိသေသန'ဟု ခေါ်သည်။

အစဉ်ပြသင်္ချာနာမဝိသေသနတို့မှာ

အမှတ်(၃)၊ (၄)စင်းမြောက်၊ (၁၀)နှစ်မြောက်၊ ဒုတိယ အကြိမ်၊ ဒုတိယအကြိမ်မြောက်

စသည်တို့ဖြစ်ကြသည်။
သာဓက။ ။

"မောင်မြင့်သည် အမှတ်(၃) အထက်တန်းကျောင်းက ကျောင်းသားဖြစ်သည်။",
"(၄)စင်းမြောက် မီးရထားသည် ဘူတာရုံမှ စတင် ထွက်ခွာပြီ။",
"ညီမလေး၏ (၁၀)နှစ် မွေးနေ့၌ ဧည့်ခံပွဲ ကျင်းပမည်။",
"ဒုတိယအကြိမ် စကားရည်လုပွဲကို ကျောင်း၌ ယနေ့ ကျင်းပသည်။",
"ကျွန်တော်တို့ရွာ၌ ဒုတိယအကြိမ်မြောက်လှေပြိုင်ပွဲကို လွတ်လပ်ရေးနေ့၌ ကျင်းပမည်။"

### ပမာဏပြသင်္ချာနာမဝိသေသန

ပမာဏကို ဖော်ပြ၍ နာမ်ကို အထူးပြုသော နာမဝိသေသနကို 'ပမာဏပြသင်္ချာနာမဝိသေသန'ဟု ခေါ်သည်။

ပမာဏပြသင်္ချာနာမဝိသေသန တို့မှာ

အမြောက်အမြား၊ များစွာသော၊ အများ၊ အချို့၊ အချို့သော၊ ခပ်သိမ်း၊ ခပ်သိမ်းသော၊ အားလုံး၊ အားလုံးသော

စသည်တို့ ဖြစ်ကြသည်။

သာဓက။ ။(၁)

"ဦးလှသည် ငွေ'အမြောက်အမြား' ကိုဘဏ်၌ စုထားသည်။ 'များစွာသော' ပရိတ်တို့သည် ငြိမ်သက်စွာ နားထောင်နေကြသည်။",
"အဖွဲ့ဝင်အများက ဦးမြ၏ စေတနာကို လေးစားကြသည်။",
"ကျောင်းသား 'အချို့' ကစားနေကြသည်။ 'အချို့သော' ကျောင်းသားများ ကစားနေကြသည်။",
"သတ္တဝါခပ်သိမ်း ကျန်းမာကြပါစေ။ ခပ်သိမ်းသော သတ္တဝါတို့ ကျန်းမာကြပါစေ။",
"မြစ် 'အားလုံး' သည်ကောက်ကွေ့ကြကုန်၏။ 'အားလုံးသော' မြစ်တို့သည် ကောက်ကွေ့ကြကုန်၏။"

## အမေးနာမဝိသေသန

အမေးသဘောဖြင့် နာမ်ကို အထူးပြုသော နာမဝိသေသနကို 'အမေးနာမဝိသေသန'ဟု ခေါ်သည်။

အမေးနာမဝိသေသနတို့မှာ မည်သို့သော၊ မည်ကဲ့သို့သော၊ ဘယ်သို့သော၊
အဘယ်ကဲ့သို့သော၊ ဘယ်လို၊ မည်မျှ၊ အဘယ်မျှ၊ ဘယ်နှ၊ ဘယ်နှယောက်၊
ဘယ်လောက်၊ မည့်သည့်၊ အဘယ်၊ ဘယ် စသည်တို့ဖြစ်ကြသည်။
သာဓက။ ။(က)မည်သို့သော စာပေကို ကျောင်းများ ဖတ်သင့်သနည်း။
(ခ) မည်ကဲ့သို့သော လူကို လူကောင်းဟုသတ်မှတ်မည်နည်း။
(ဂ) ဘယ်သို့သော အစားအစာသည် လူတို့ကို ကျေးဇူးပြုသနည်း။
(ဃ) အဘယ်ကဲ့သို့သော ပိုးမွှားသည် သစ်ပင်တို့ကို ဖျက်ဆီးတတ်သနည်း။
(င) ဘယ်လို အစားအစာကို သင်နှစ်သက်သလဲ။
(စ) အလှူသို့ ပရိတ်သတ် မည်မျှ လာမည်ဟု ခန့်မှန်းထားသနည်း။
(ဆ) ငွေအဘယ်မျှ သင်၌ရှိသနည်း။
(ဇ) သင်သည် တစ်နေ့လျှင်စာကို ဘယ်နှ နာရီ ဖတ်သနည်း။
(ဈ) ဤမော်တော်ကား၌ ခရီးသည် ဘယ်နှယောက် လိုက်နိုင်သနည်း။
(ည) မီးရထားခ ဘယ်လောက် ပေးရသလဲ။
(ဋ) မည်သည့် အားကစားကို သင်အနှစ်သက်ဆုံးဖြစ်သနည်း။
(ဌ) အဘယ် ဆရာဝန်နှင့် ကုသလိုသနည်း။
(ဍ) ဘယ် ကျောင်းမှာနေလဲ။
၃၅။ အရေအတွက်ပြသင်္ချာနာမ်စားနှင့် အရေအတွက်ပြ သင်္ချာနာမဝိသေသန။ ။
အရေအတွက်ပြသင်္ချာနာမ်စားနှင့် အရေအတွက်ပြ သင်္ချာနာမဝိသေသနတို့ အကြောင်းကို
ဖော်ပြခဲ့ပြီးဖြစ်သည်။ ယင်းအရေအတွက်ပြသင်္ချာနာမ်စားနှင့် အရေအတွက်ပြ သင်္ချာနာမဝိသေသန
တို့တွင် ပါဝင်ကြသော တစ်ခု၊ နှစ်ကောင်၊ သုံးပင် စသည်တို့သည် အရေအတွက်ကို
ဖော်ပြရာ၌ တူညီကြသော်လည်း ဝါကျ အတွင်း၌ အသုံးကိုလိုက်၍ ဝါစင်္ဂကွဲပြားပုံကို
လေ့လာနိုင်ရန် အောက်တွင် နှိုင်းယှဉ် ဖော်ပြထားသည်။
သာဓက။ ။(က) (၁) ရန်ကုန်မြို့၌ ထင်ရှားသော ပန်းခြံများရှိသည်။ တစ်ခု သည်
မဟာန္ဓုလ ပန်းခြံဖြစ်သည်။
(၂) ရန်ကုန်မြို့၌ ထင်ရှားသော ပန်းခြံများရှိသည်။ ပန်းခြံ တစ်ခု သည် မဟာဗန္ဓုလပန်းခြံ
ဖြစ်သည်။
(ခ) (၁) သူသည် ငါးများကို ဝယ်လာသည်။ နှစ်ကောင် သည် ငါးကြင်းများ ဖြစ်ကြသည်။
(၂) သူသည် ငါးများကို ဝယ်လာသည်။ ငါး နှစ်ကောင် သည်ငါးကြင်းများ ဖြစ်ကြသည်။
(ဂ) (၁) မလှသည် ပန်းပင်များကို စိုက်ထားသည်။ သုံးပင် သည် ရွက်လှပင်များ ဖြစ်ကြသည်။
(၂) မလှသည် ပန်းပင်များကို စိုက်ထားသည်။ ပန်းပင် သုံးပင် သည် ရွက်လှပင်များ
ဖြစ်ကြသည်။
သာဓက (က) (၁)၌ ပါရှိသော တစ်ခု သည် ပန်းခြံ ဟူသော နာမ်၏အရေအတွက်ကို ဖော်ပြ၍
ထိုနာမ်၏ အစားသုံးသော နာမ်စားဖြစ်သဖြင့် အရေအတွက်ပြသင်္ချာနာမ်စားဖြစ်သည်။
သာဓက (က) (၂)၌ ပါရှိသော တစ်ခု မှာမူ ယင်းပုဒ်၏ ရှေ့၌ရှိသော ပန်းခြံ ဟူသော နာမ်၏
အရေအတွက်ကို ဖော်ပြ၍ ထိုနာမ်ကိုပင် အထူးပြုသဖြင့် အရေအတွက်ပြ သင်္ချာ နာမဝိသေသန
ဖြစ်သည်။
သာဓက (ခ) (၁)၌ ပါရှိသော နှစ်ကောင် နှင့် သာဓက (ဂ) (၁)၌ ပါရှိသော
သုံးပင်တို့သည်လည်း အရေအတွက်ပြသင်္ချာနာမ်စားများ ဖြစ်ကြသည်။
သာဓက( ခ) (၂)၌ ပါရှိသော နှစ်ကောင် နှင့် သာဓက (ဂ) (၂)၌ ပါရှိသော သုံးပင် တို့မှာမူ
အရေအတွက်ပြ သင်္ချာနာမဝိသေသနများ ဖြစ်ကြသည်။
၃၆။ ပမာဏပြ သင်္ချာနာမ်စားနှင့် ပမာဏပြ သင်္ချာနာမဝိသေသန။ ။ပမာဏပြ သင်္ချာ
နာမ်စားနှင့် ပမာဏပြ နာမဝိသေသန တို့အကြောင်းကို ဖော်ပြခဲ့ပြီး ဖြစ်သည်။ ယင်းပမာဏပြ
သင်္ချာ နာမ်စားနှင့် ပမာဏပြ သင်္ချာနာမဝိသေသနတို့တွင် ပါဝင်ကြသော အချို့၊ အားလုံး၊
အနည်းငယ် စသည်တို့သည် ပမာဏကို ဖော်ပြရာ၌ တူညီကြသော်လည်း ဝါကျ အတွင်း၌
အသုံးကိုလိုက်၍ ဝါစင်္ဂ ကွဲပြားပုံကို လေ့လာနိုင်ရန် အောက်တွင် နှိုင်းယှဉ် ဖော်ပြထားသည်။
သာဓက။ ။(က) (၁) ဥယျာဉ် အတွင်း၌ ပန်းပင်များ ရှိသည်။ အချို့သည် နှင်းဆီပင်များ
ဖြစ်ကြသည်။
(၂) ဥယျာဉ် အတွင်း၌ ပန်းပင်များ ရှိသည်။ ပန်းပင် အချို့သည် နှင်းဆီပင်များ ဖြစ်ကြသည်။
(ခ) (၁) တောင်းထဲ၌ သရက်သီးများရှိသည်။ အားလုံးမှည့်ပြီ။
(၂) တောင်းထဲ၌ သရက်သီးများ ရှိသည်။ သရက်သီး အားလုံး မှည့်ပြီ။
(ဂ) (၁) မိခင်သည် မျှင်ငါးပိ ဝယ်လာသည်။ အနည်းငယ် ကိုချဉ်ပေါင်ဟင်းတွင် ထည့်၍
ချက်သည်။
(၂) မိခင်သည် မျှင်ငါးပိ ဝယ်လာသည်။ မျှင်ငါးပိ အနည်းငယ် ကိုချဉ်ပေါင်ဟင်းတွင် ထည့်၍
ချက်သည်။
သာဓက (က) (၁)၌ ပါရှိသော အချို့ သည် ပန်းပင် ဟူသော နာမ်၏ ပမာဏကို ဖော်ပြ၍
ထိုနာမ်၏ အစားသုံးသော နာမ်စားဖြစ်သဖြင့် ပမာဏပြသင်္ချာနာမ်စားဖြစ်သည်။
သာဓက (က) (၂)၌ ပါရှိသော အချို့မှာမူ ယင်းပုဒ်၏ ရှေ့၌ရှိသော ပန်းပင် ဟူသော နာမ်၏
ပမာဏ ကို ဖော်ပြ၍ ထိုနာမ်ကိုပင် အထူးပြုသဖြင့် ပမာဏပြ သင်္ချာနာမဝိသေသန ဖြစ်သည်။
သာဓက (ခ) (၁) ၌ပါရှိသော အားလုံး နှင့် သာဓက (ဂ) (၁)၌ ပါရှိသော အနည်းငယ်
တို့သည်လည်း ပမာဏပြ သင်္ချာနာမ်စားများ ဖြစ်ကြသည်။
သာဓက (ခ) (၂)၌ ပါရှိသော အားလုံး နှင့် သာဓက (ဂ) (၂)၌ပါရှိသော အနည်းငယ် တို့မှာမူ
ပမာဏ ပြသင်္ချာနာမဝိသေသနများ ဖြစ်ကြသည်။
၃၇။ အမေးနာမ်စားနှင့် အမေးနာမဝိသေသန။ ။အမေးနာမ်စားနှင့်
အမေးနာမဝိသေသနတို့ အကြောင်း ကို ဖော်ပြခဲ့ပြီး ဖြစ်သည်။ ယင်း အမေးနာမ်စားနှင့်
အမေးနာမဝိသေသနတို့တွင် ပါဝင်ကြသော ဘယ်၊ ဘာ စသည်တို့သည်
အမေးသဘောဘက်ရောက်ရာ၌ တူညီကြသော်လည်း ဝါကျအတွင်း၌ အသုံး ကိုလိုက်၍ ဝါစင်္ဂ
ကွဲပြားပုံကို လေ့လာနိုင်ရန် အောက်တွင် နှိုင်းယှဉ် ဖော်ပြထားသည်။
သာဓက။ ။(က) (၁) ဤစာအုပ်ကို ဘယ် ကဝယ်လာသနည်း။
(၂) ဤစာအုပ်ကို ဘယ်ဆိုင်က ဝယ်လာသနည်း။
(ခ) (၁) သင် ဘာကို စားလိုသလဲ။
(၂) သင် ဘာဟင်းကို စားလိုသလဲ။
သာဓက (က) (၁)၌ ပါရှိသော ဘယ်သည် စာအုပ်ဝယ်လာသည့် နေရာကို မေးမြန်း၍
ယင်းဝယ်လာသည့် နေရာအစားသုံးထားသော နာမ်စား ဖြစ်သဖြင့် အမေးနာမ်စားဖြစ်သည်။
သာဓက (က) (၂)၌ ပါရှိသော ဘယ်မှာမူ ယင်းပုဒ်၏နောက်၌ရှိသော ဆိုင် ဟူသော နာမ်ကို
အထူးပြု သဖြင့် အမေးနာမဝိသေသန ဖြစ်သည်။
သာဓက (ခ) (၁)၌ ပါရှိသော ဘာသည်လည်း အမေးနာမ်စားဖြစ်၍ သာဓက(ခ) (၂)၌ ပါရှိသော
ဘာ မှာမူ အမေးနာမဝိသေသန ဖြစ်သည်။
၃၈။ အမေးနာမဝိသေသနနှင့် အမေးကြိယာဝိသေသန။ ။အမေးနာမဝိသေသနနှင့်
အမေး ကြိယာဝိသေသနတို့အကြောင်းကို ဖော်ပြခဲ့ပြီးဖြစ်သည်။ ယင်းအမေးနာမဝိသေသနနှင့်
အမေးကြိယာဝိသေသန တို့တွင် ပါဝင်ကြသော မည်မျှ၊ ဘယ်လောက် စသည်တို့သည်
အမေးသဘော သက်ရောက်ရာ၌ တူညီကြသော်လည်း ဝါကျအတွင်း၌ အသုံးကို လိုက်၍ ဝါစင်္ဂ
ကွဲပြားပုံကို လေ့လာနိုင်ရန်အောက်တွင် နှိုင်းယှဉ် ဖော်ပြထားသည်။
သာဓက။ ။(က) (၁) ဤကျောင်း၌ ကျောင်းသား မည်မျှ ရှိသနည်း။
(၂) မောင်ထွေးသည် စာကို မည်မျှ ကြိုးစားသနည်း။
(ခ) (၁) သင်သည် တစ်နှစ်လျှင် စာအုပ် ဘယ်လောက်ဖတ်သနည်း။
(၂) သင်သည် ရေကို တစ်နေ့လျှင် ဘယ်လောက် သောက်သနည်း။
သာဓက (က) (၁)၌ ပါရှိသော မည်မျှသည် ကျောင်း၌ရှိသော ကျောင်းသားအရေအတွက်ကို
မေးမြန်း ၍ ယင်းပုဒ်၏ရှေ့၌ ရှိသော ကျောင်းသား ဟူသော နာမ်ကို အထူးပြုသဖြင့်
အမေးနာမဝိသေသန ဖြစ်သည်။
သာဓက (က) (၂)၌ ပါရှိသော မည်မျှ မှာမူ မောင်ထွေး၏ စာကြိုးစားမှု အတိုင်းအတာကို
မေးမြန်းခြင်း ၍ ကြိုးစား ဟူသော ကြိယာကို အထူးပြုသဖြင့် အမေးကြိယာဝိသေသန ဖြစ်သည်။
သာဓက (ခ) (၁)၌ ပါရှိသော ဘယ်လောက် သည်အမေးနာမဝိသေသန ဖြစ်၍ သာဓက (ခ) (၂)၌
ပါရှိ သော ဘယ်လောက် မှာမူ အမေးကြိယာဝိသေသန ဖြစ်သည်။

> လေ့ကျင့်ခန်း

၁။ မည်သည့် နာမဝိသေသနကို သင်္ချာနာမဝိသေသနဟု ခေါ်သနည်း။
၂။ သင်္ချာနာမဝိသေသန အမျိုးအစား မည်မျှ ရှိသနည်း။ ယင်းတို့ကို ဖော်ပြပါ။
၃။ မည်သည့် နာမဝိသေသနကို အရေအတွက်ပြ သင်္ချာနာမဝိသေသနဟု ခေါ်သနည်း။
၄။ အောက်ပါ အရေအတွက်ပြ သင်္ချာနာမဝိသေသန အသီးသီးကို ဝါကျ၌ သုံးပြပါ။ မည်သည့်
နာမ်ကို အထူးပြုသည်ကိုလည်း ရှင်းပြပါ။
ငါးယောက်၊ (၁၀) ယောက်၊ အယောက်(၅၀)။
လေးခု၊ (၁၀)ခု၊ အခု(၄၀)။
ခုနစ်ပင်၊ (၁၀)ပင်၊ အပင်(၇၀)။
ရှစ်ကောင်၊ (၁၀)ကောင်၊ အကောင်(၃၀)။
သုံးဦး၊ (၁၀)ဦး။
၅။ မည့်သည့် နာမဝိသေသနကို အစဉ်ပြသင်္ချာနာမဝိသေသနဟု ခေါ်သနည်း။
၆။ အောက်ပါ အစဉ်ပြသင်္ချာနာမဝိသေသန အသီးသီးကို ဝါကျ၌ သုံးပြပါ။ မည်သည့် နာမ်ကို
အထူးပြု သည်ကိုလည်း ရှင်းပြပါ။
အမှတ်(၂)၊ (၂)စင်းမြောက်၊ (၂၅)နှစ်မြောက်၊ ပဉ္စမအကြိမ်၊ သတ္တမအကြိမ်မြောက်။
၇။ မည်သည့် နာမဝိသေသနကို ပမာဏပြသင်္ချာနာမဝိသေသနဟု ခေါ်သနည်း။
၈။ အောက်ပါ ပမာဏပြသင်္ချာနာမဝိသေသန အသီးသီးကို ဝါကျ၌သုံးပြပါ။ မည်သည့် နာမ်ကို
အထူးပြု သည်ကိုလည်း ရှင်းပြပါ။
အမြောက်အမြား၊ များစွာသော၊ အများ၊ အချို့၊ အချို့သော၊
ခပ်သိမ်း၊ ခပ်သိမ်းသော၊ အားလုံး၊ အားလုံးသော။
၉။ မည်သည့် နာမဝိသေသနကို အမေးနာမဝိသေသနဟု ခေါ်သနည်း။
၁၀။အောက်ပါ အမေးနာမဝိသေသနအသီးသီးကို ဝါကျ၌ သုံးပြပါ။
မည်သို့သော၊ ဘယ်လို၊ မည်မျှ၊ အဘယ်မျှ၊ ဘယ်နှယောက်၊ ဘယ်လောက်၊ မည်သည့်၊ အဘယ်၊
ဘယ်။
၁၁။ အောက်ပါ ပုဒ်တို့သည် ဝါကျအတွင်း၌ အသုံးကို လိုက်၍ ဝါစင်္ဂကွဲပြားပုံကို သာဓကဖြင့်
ရှင်းပြပါ။
နှစ်ခု၊ သုံးကောင်၊ ငါးပင်။
အချို့၊ အားလုံး၊ အနည်းငယ်။
ဘယ်၊ ဘာ။
မည်မျှ၊ ဘယ်လောက်။

---

# ကြိယာဝိသေသန

ကြိယာကို အထူးပြုသော ပုဒ်ကို 'ကြိယာဝိသေသန'ဟု ခေါ်သည်။

၄၀။ ကြိယာဝိသေသနကို အနက်အဓိပ္ပာယ် အရနှင့် ဖွဲ့စည်းတည်ဆောက် ပုံအရ ဟူ၍ (၂)မျိုး
ခွဲခြားနိုင်သည်။
၄၁။ အနက်အဓိပ္ပာယ်အရ ကြိယာဝိသေသန (၅)မျိုး ရှိသည်။ ယင်းကြိယာဝိသေသန (၅)မျိုးတို့မှာ-

- အချိန်ပြကြိယာဝိသေသန
- အမူအရာပြကြိယာဝိသေသန
- အခြေအနေပြကြိယာဝိသေသန
- ပမာဏပြကြိယာဝိသေသန
- အမေးကြိယာဝိသေသန

တို့ဖြစ်ကြသည်။

၄၂။ ဖွဲ့စည်းတည်ဆောက်ပုံအရ ကြိယာဝိသေသန (၃)မျိုး ရှိသည်။ ယင်း ကြိယာဝိသေသန
(၃)မျိုးတို့မှာ-

- နှစ်ကြိမ်ထပ်ကြိယာဝိသေသန
- ပစ္စည်းဆက်ကြိယာဝိသေသန
- ကာရန်လိုက်ကြိယာဝိသေသန

တို့ဖြစ်ကြသည်။

(အနက်အဓိပ္ပာယ်အရ ကြိယာဝိသေသန (၅)မျိုးအကြောင်းကို မြန်မာ သဒ္ဒါ အတွဲ(၁)၊ အခန်း(၃) နှင့် (၄)တို့၌ ဖော်ပြခဲ့ပြီး ဖြစ်သည်။ ဖွဲ့စည်း တည်းဆောက် အပုံအရ ကြိယာဝိသေသန (၃)မျိုး အကြောင်းကို ယခု ဆက်လက် ဖော်ပြမည်။)

## နှစ်ကြိမ်ထပ်ကြိယာဝိသေသန

ကြိယာကိုဖြစ်စေ၊ နာမဝိသေသန ကိုဖြစ်စေ နှစ်ကြိမ်ထပ်ခြင်းဖြင့် ဖြစ်လာသည့် ကြိယာဝိသေသနကို 'နှစ်ကြိမ်ထပ်ကြိယာဝိသေသန'ဟု ခေါ်သည်။

ကြိယာဝိသေသန ဖြစ်လာစေရန် နှစ်ကြိမ်ထပ်ရမည့် ကြိယာ၊ သို့မဟုတ် နာမဝိသေသန အချို့မှာ စကားလုံးတစ်တည်းသာ ဖြစ်သည်။ အချို့မှာမူ စကား(၂)လုံး ဖြစ်သည်။ စကား(၂)လုံးရှိသည့်ပုဒ်၌ စကားလုံး တစ်လုံးစီကို နှစ်ကြိမ်ထပ်ရမည်။

၄၄။ (က) စကားလုံးတစ်လုံးရှိ နှစ်ကြိမ်ထပ်ကြိယာဝိသေသန
သာဓက။ ။

မြန်မြန်၊ တိုးတိုး၊ ကောင်းကောင်း၊ လေးလေးစားစား၊ ယုယုယယ၊ တိုင်တိုင်ပင်ပင်၊ ဆင်ဆင်ခြင်ခြင်၊ နှိုင်းနှိုင်းချိန်ချိန်၊ ချိုချိုသာသာ၊ လှလှပပ၊ တိတ်တိတ်ဆိတ်ဆိတ်

နာမဝိသေသန | ကြိယာဝိသေသန
---|---
မြန်|မြန်
တိုး|တိုး
ကောင်း|ကောင်း

ဖော်ပြပါ ကြိယာဝိသေသနတို့ကို ဝါကျ၌ အောက်ပါ အတိုင်း သုံးနိုင်သည်။

ကျွန်တော်သည် မိုးမချုပ်မီ အိမ်သို့ 'မြန်မြန်' ပြန်သည်။
စာကြည့်တိုက်၌ စကားကို 'တိုးတိုး' ပြောရသည်။
သူသည် ဆန်တစ်အိတ်ကို 'ကောင်းကောင်း' ထမ်းနိုင်သည်။

(ခ) စကား(၂)လုံးရှိ နှစ်ကြိမ်ထပ်ကြိယာဝိသေသန

သာဓက။ ။

ကြိယာ | ကြိယာဝိသေသန
---|---
ခင်မင် | ခင်ခင်မင်မင်
လေးစား | လေးလေးစားစား
ယုယ | ယုယုယယ
တိုင်ပင် | တိုင်တိုင်ပင်ပင်
ဆင်ခြင် | ဆင်ဆင်ခြင်ခြင်
နှိုင်းချိန် | နှိုင်းနှိုင်းချိန်ချိန်

နာမဝိသေသန | ကြိယာဝိသေသန
---|---
ချိုသာ | ချိုချိုသာသာ
လှပ | လှလှပပ
တိတ်ဆိတ် | တိတ်တိတ်ဆိတ်ဆိတ်

ဖော်ပြပါ ကြိယာဝိသေသနတို့ကို ဝါကျ၌ အောက်ပါအတိုင်း သုံးနိုင်သည်။

သင်တို့သည် အိမ်နီးနားချင်းတို့နှင့် 'ခင်ခင်မင်မင်' နေရမည်။
ကိုယ့်ထက် အသက်ကြီးသူနှင့် 'လေးလေးစားစား' ဆက်ဆံရမည်။
သူနာပြုဆရာမက လူနာကို 'ယုယုယယ' ပြုစုသည်။
ရပ်ရွာလူကြီးများသည် ရပ်ရေးရွာရေး ကိစ္စများကို 'တိုင်တိုင်ပင်ပင်' ဆောင်ရွက်ကြသည်။
ငွေကို 'ဆင်ဆင်ခြင်ခြင်' သုံးစွဲရသည်။
တရားသူကြီးသည် အမှုကို 'နှိုင်းနှိုင်းချိန်ချိန်' ဆုံးဖြတ်သည်။
ကိုယ့်ကို ချစ်ခင်စေလိုလျှင် စကားကို 'ချိုချိုသာသာ' ပြောရသည်။
သီတင်းကျွတ်လတွင် အိမ်တိုင်း၌ ရောင်စုံမီးပုံးများကို 'လှလှပပ' ချိတ်ဆွဲကြသည်။
ကျောင်းသားများသည် စာသင်ခန်းထဲ၌ 'တိတ်တိတ်ဆိတ်ဆိတ်' စာဖြေနေကြသည်။

## ပစ္စည်းဆက်ကြိယာဝိသေသန

ကြိယာကိုဖြစ်စေ၊ နာမဝိသေသန ကိုဖြစ်စေ၊ ပစ္စည်း ဆက်ခြင်းဖြင့် ဖြစ်လာသည့် ကြိယာဝိသေသနကို 'ပစ္စည်းဆက်ကြိယာဝိသေသန'ဟု ခေါ်သည်။

၄၆။ ပစ္စည်းဆက်ကြိယာဝိသေသန (၄)မျိုး ရှိသည်။ ယင်းကြိယာဝိသေသန (၄) မျိုးတို့မှာ -

- ပစ္စည်းနောက်ဆက်ကြိယာဝိသေသန
- ပစ္စည်းရှေ့ဆက်ကြိယာဝိသေသန
- ရှေ့နှင့်ကြားပစ္စည်းဆက်ကြိယာဝိသေသန
- ကြားနှင့်နောက်ပစ္စည်းဆက်ကြိယာဝိသေသန

တို့ဖြစ်ကြသည်။

### ပစ္စည်းနောက်ဆက်ကြိယာဝိသေသန

ကြိယာ၊ သို့မဟုတ် နာမဝိသေသန၏ နောက်၌ 'စွာ' ပစ္စည်းကို ဆက်ခြင်းဖြင့် ကြိယာဝိသေသန ဖြစ်လာသည်။

သာဓက။ ။

ခင်မင်စွာ၊ လေးစားစွာ၊ ချိုသာစွာ၊ လှပစွာ

ကြိယာ၊ သို့မဟုတ် နာမဝိသေသန၏ ရှေ့၌ 'စွာ' ပစ္စည်းကို ဆက်ခြင်းဖြင့် ကြိယာဝိသေသန ဖြစ်လာသည်။

ကြိယာ | ပစ္စည်း | ကြိယာဝိသေသန
---|---|---
ခင်မင် | စွာ | ခင်မင်စွာ
လေးစား | စွာ | ?

နာမဝိသေသန | ပစ္စည်း | ကြိယာဝိသေသန
---|---|---
ချိုသာ | စွာ | ချိုသာစွာ
လှပ | စွာ | ?

ဖော်ပြပါ ကြိယာဝိသေသနတို့ကို ဝါကျ၌ အောက်ပါအတိုင်း သုံးနိုင်သည်။

သင်တို့သည် အိမ်နီးချင်းတို့နှင့် 'ခင်မင်စွာ' နေရမည်။
မိဘစကားကို 'လေးစားစွာ' နားထောင်ပါ။
ကိုယ်ကိုချစ်ခင်စေလိုလျှင် စကားကို 'ချိုသာစွာ' ပြောရသည်။
သီတင်းကျွတ်လတွင် အိမ်တိုင်း၌ ရောင်စုံမီးပုံးများကို 'လှပစွာ'ချိတ်ဆွဲ ကြသည်။

### ပစ္စည်းရှေ့ဆက်ကြိယာဝိသေသန

ကြိယာ၊ သို့မဟုတ် နာမဝိသေသန၏ ရှေ့၌ 'အ' ပစ္စည်းကို ဆက်ခြင်းဖြင့် ကြိယာဝိသေသန ဖြစ်လာသည်။

သာဓက။ ။

အလှ၊ အမြန်၊ အကုန်၊ အပြီး၊ တဒုန်းဒုန်း၊ တဝုန်းဝုန်း၊ တရစပ်၊ တရကြမ်း၊ ဗရပျစ်၊ တရွေ့ရွေ့၊ တလည်လည်၊ ခပ်ပြုံးပြုံး၊ ခပ်တည်တည်၊ ခပ်မြန်မြန်၊ ခပ်နွမ်းနွမ်း

ပစ္စည်း | ကြိယာ | ကြိယာဝိသေသန
---|---|---
အ | ကုန် | အကုန်
အ | ပြီး | ?

ပစ္စည်း | နာမဝိသေသန | ကြိယာဝိသေသန
---|---|---
အ | လှ | အလှ
အ | မြန် | ?

ဖော်ပြပါ ကြိယာဝိသေသနတို့ကို ဝါကျ၌ အောက်ပါအတိုင်း သုံးနိုင်သည်။

စကားကို 'အကုန်' မပြောနှင့်။
ရွာသားတို့က ချောင်းတံတားကို (၃)ရက်နှင့် 'အပြီး' ဆောက်ကြသည်။
ခြင်းသမားတို့သည် ပြိုင်ပွဲမစမီ 'အလှ' ခတ်ကြသည်။
မီးသတ်ကားသည် မီးလောင်ရာသို့ 'အမြန်' ရောက်လာသည်။

အသံပြပုဒ်၊ သို့မဟုတ် အမူအရာ ပြပုဒ်ကို နှစ်ကြိမ်ထပ်၍ ရှေ့၌ 'တ' ပစ္စည်းကို ဆက်ခြင်းဖြင့် ကြိယာဝိသေသန ဖြစ်လာသည်။

သာဓက။ ။

ပစ္စည်း | အသံပြပုဒ် | ကြိယာဝိသေသန
---|---|---
တ | ဒုန်း | တဒုန်းဒုန်း
တ | ဝုန်း | ?

ပစ္စည်း | အမူအရာပြပုဒ် | ကြိယာဝိသေသန
---|---|---
တ | ရွေ့ | တရွေ့ရွေ့
တ | လည် | တလည်လည်

ဖော်ပြပါ ကြိယာဝိသေသနတို့ကို ဝါကျ၌ အောက်ပါအတိုင်း သုံးနိုင်သည်။
မောင်ဝင်းသည် အိမ်ပေါ်၌ 'တဒုန်းဒုန်း' ပြေးနေသည်။
လှိုင်းလုံးများသည် ကမ်းကို ရိုက်ခတ်သဖြင့် 'တဝုန်းဝုန်း' မြည်နေသည်။
လုပ်သားပြည်သူတို့သည် ပြည်ထောင်စုနေ့ ကျင်းပမည့် ကွင်းဆီသို့ 'တရွေ့ရွေ့' ချီတက်နေကြသည်။
ကျွန်တော်သည် ဈေးထဲ၌ 'တလည်လည်' ဖြစ်နေသည်။

ကြိယာ၊ သို့မဟုတ် နာမဝိသေသန၏ ရှေ့၌ တရ၊ ဗရ ပစ္စည်းဆက်ခြင်းဖြင့် ကြိယာဝိသေသန ဖြစ်လာသည်။

သာဓက။ ။

ပစ္စည်း | ကြိယာ | ကြိယာဝိသေသန
---|---|---
တရ | စပ် | တရစပ်

ပစ္စည်း | နာမဝိသေသန | ကြိယာဝိသေသန
---|---|---
တရ | ကြမ်း | တရကြမ်း
ဗရ | ပျစ် | ဗရပျစ်

ဖော်ပြပါ ကြိယာဝိသေသနတို့ကို ဝါကျ၌ အောက်ပါအတိုင်း သုံးနိုင်သည်။

မိုးသည် ခုနစ်ရက်တိုင်တိုင် 'တရစပ်' ရွာသည်။
လေသည် မိုးဦး၌ 'တရကြမ်း' တိုက်ခတ်သည်။
သူ၏ မုတ်ဆိတ်မွေးသည် 'ဗရပျစ်' ထူသည်။

ကြိယာ၊ သို့မဟုတ် နာမဝိသေသန နှစ်ကြိမ်ထပ်၍ ရှေ့၌ 'ခပ်' ပစ္စည်းဆက်ခြင်းဖြင့် ကြိယာဝိသေသန ဖြစ်လာသည်။

သာဓက။ ။

ပစ္စည်း | ကြိယာ | ကြိယာဝိသေသန
---|---|---
ခပ် | ပြုံး | ခပ်ပြုံးပြုံး
ခပ် | တည် | ခပ်တည်တည်

ပစ္စည်း | နာမဝိသေသန | ကြိယာဝိသေသန
---|---|---
ခပ် | မြန် | ခပ်မြန်မြန်
ခပ် | နွမ်း | ခပ်နွမ်းနွမ်း

ဖော်ပြပါ ကြိယာဝိသေသနတို့ကို ဝါကျ၌ အောက်ပါအတိုင်း သုံးနိုင်သည်။

မောင်အေးချမ်းသည် 'ခပ်ပြုံးပြုံး' နေတတ်သည်။
မောင်သန့်စင်သည် 'ခပ်တည်တည်' နေတတ်သည်။
သူသည် စကားကို 'ခပ်မြန်မြန်' ပြောတတ်သည်။
သူ့အင်္ကျီသည် 'ခပ်နွမ်းနွမ်း' ဖြစ်သည်။

### ရှေ့နှင့်ကြားပစ္စည်းဆက်ကြိယာဝိသေသန

ကြိယာ၊ သို့မဟုတ် နာမဝိသေသန၏ ရှေ့နှင့်ကြားတို့၌ 'တ-တ၊ အ-တ၊ အ-အ၊ က-က၊ ပ-ပ၊ မ-တ၊ မ-မ' စသည့်တို့ကို ဆက်ခြင်းဖြင့်  ကြိယာဝိသေသန ဖြစ်လာသည်။

သာဓက။ ။

တရိုတသေ၊ အကျွမ်းတဝင်၊ အစုံအလင်၊ ကချော်ကချွတ်၊ မကျက်တကျက်၊ မဆင်မခြင်၊ တပင်တပန်း၊ အပူတပြင်း၊ အကြီးအကျယ်၊ ကလျော့ကလျည်း၊ ပလုံးပထွေး၊ မဝတဝ၊ မထူမပိန်း

ကြိယာ | ပစ္စည်း | ကြိယာဝိသေသန
---|---|---
ရိုသေ | တ-တ | တရိုတသေ
ကျွမ်းဝင် | အ-တ | အကျွမ်းတဝင်
စုံလင် | အ-အ | အစုံအလင်
ချော်ချွတ် | က-က | ကချော်ကချွတ်
ကျက် | မ-တ | မကျက်တကျက်
ဆင်ခြင် | မ-မ | မဆင်မခြင်

နာမဝိသေသန | ပစ္စည်း | ကြိယာဝိသေသန
---|---|---
ပင်ပန်း | တ-တ | တပင်တပန်း
ပူပြင်း | အ-တ | အပူတပြင်း
ကြီးကျယ် | အ-အ | အကြီးအကျယ်
လျော့နည်း | က-က | ကလျော့ကလျည်း
လုံးထွေး| ပ-ပ | ပလုံးပထွေး
ဝ | မ-တ | မဝတဝ
ထူပိန်း | မ-မ | မထူမပိန်း

ဖော်ပြပါ ကြိယာဝိသေသနတို့ကို ဝါကျ၌ အောက်ပါအတိုင်း သုံးနိုင်သည်။

ယဉ်ကျေးမှုဆိုင်ရာ ရှေးဟောင်းပစ္စည်းတို့ကို 'တရိုတသေ' ထိန်းသိမ်း ရမည်။
ဆိုးသွမ်းသူနှင့် 'အကျွမ်းတဝင်' မနေအပ်။
ဤဆိုင်၌ လိုအပ်သည့် ပစ္စည်း 'အစုံအလင်' ရနိုင်သည်။
အရေးကြီးသည့် ကိစ္စကို 'ကချော်ကချွတ်' မပြုနှင့်။
သူသည် ကြက်ဥကို 'မကျက်တကျက်' ပြုတ်သည်။
မည်သည့် အမှုကိုမျှ 'မဆင်မခြင်' မပြုနှင့်။
ဘကြီးသည် ငှက်ပျောခိုင်များကို တောမှ 'တပင်တပန်း' သယ်လာသည်။
လူဆိုးကို ရဲအဖွဲ့က 'အပူတပြင်း' ရှာဖွေနေသည်။
ယခုနှစ်၌ စာဆိုတော်နေ့ကို 'အကြီးအကျယ်' ကျင်းပမည်။
ပုဆိုးကို 'ကလျော့ကလျည်း' မဝတ်နှင့်။
သူသည် 'ပလုံးပထွေး' ပြောတတ်သည်။
ဤအရပ်၌ ရေရှားပါးသဖြင့် ရေကို 'မဝတဝ' ချိုးရသည်။
မလှသည် သနပ်ခါးကို 'မထူမပိန်း' လိမ်းထားသည်။

### ကြားနှင့်နောက်ပစ္စည်းဆက်ကြိယာဝိသေသန

ကြိယာ၊ သို့မဟုတ် နာမဝိသေသန၏ ကြားနှင့် နောက်တို့၌ 'ချည်-ချည်၊ လိုက်-လိုက်' ပစ္စည်းတို့ကို ဆက်ခြင်းဖြင့် ကြိယာဝိသေသန ဖြစ်လာသည်။

သာဓက။ ။

ဝင်ချည်ထွက်ချည်၊ တက်လိုက်ဆင်းလိုက်၊ မြန်ချည်နှေးချည်၊ ပူလိုက်အေးလိုက်

ကြိယာ | ပစ္စည်း | ကြိယာဝိသေသန
---|---|---
ဝင်ထွက် | ချည်-ချည် | ဝင်ချည်ထွက်ချည်
တက်ဆင်း | လိုက်-လိုက် | တက်လိုက်ဆင်းလိုက်

နာမဝိသေသန | ပစ္စည်း | ကြိယာဝိသေသန
---|---|---
မြန်နှေး | ချည်-ချည် | မြန်ချည်နှေးချည်
ပူအေး | လိုက်-လိုက် | ပူလိုက်အေးလိုက်

ဖော်ပြပါ ကြိယာဝိသေသနတို့ကို ဝါကျ၌ အောက်ပါအတိုင်း သုံးနိုင်သည်။

မိမိနှင့် မရင်းနှီးသူ၏ အိမ်သို့ 'ဝင်ချည်ထွက်ချည်' မပြုနှင့်။
ကလေးများသည် သစ်ပေါ်သို့ 'တက်လိုက်ဆင်းလိုက်' ကစားနေကြသည်။
နာရီသည် 'မြန်ချည်နှေးချည်' ဖြစ်နေသည်။
ရာသီဥတုသည် 'ပူလိုက်အေးလိုက်' ဖြစ်နေသည်။

## ကာရန်လိုက်ကြိယာဝိသေသန

ကြိယာ၊ သို့မဟုတ် နာမဝိသေသန၏ ရှေ့၌ဖြစ်စေ၊ နောက်၌ဖြစ်စေ ပုဒ်ရင်းနှင့် ကာရန်တူလိုက်ခြင်းဖြင့် ဖြစ်လာသည့် ကြိယာဝိသေသနကို 'ကာရန်လိုက်ကြိယာဝိသေသန'ဟု ခေါ်သည်။

ကြိယာ၊ သို့မဟုတ် နာမဝိသေသန၏နောက်၌ ရ(၂)လုံးဆက်၍ နောက် ရ ကိုပုဒ်ရင်းနှင့် ကာရန်တူလိုက် ခြင်းဖြင့် ကြိယာဝိသေသနဖြစ်လာသည်။ ပုဒ်ရင်း၌ ဝဆွဲ(-ွ) ပါလျှင် နောက်ရ၌ ဝဆွဲဖြည့်၍ ကာရန် တူလိုက်ရသည်။

သာဓက။ ။

စီရရီ၊ ဆင့်ရရင့်၊ တွဲရရွဲ၊ ကျုံ့ရရုံ့၊ ဆာတာတာ၊ ကတ်တတ်တတ်၊ နီတီတီ၊ ယိုင်တိုင်တိုင်

ကြိယာ | ကာရန်တူ | ကြိယာဝိသေသန
---|---|---
စီ | ရရီ | စီရရီ
ဆင့် | ရရင့် | ဆင့်ရရင့်

နာမဝိသေသန | ကာရန်တူ | ကြိယာဝိသေသန
---|---|---
တွဲ | ရရွဲ | တွဲရရွဲ
ကျုံ့ | ရရုံ့ | ကျုံ့ရရုံ့

ဖော်ပြပါ ကြိယာဝိသေသနတို့ကို ဝါကျ၌ အောက်ပါအတိုင်း သုံးနိုင်သည်။

ငှက်ကလေးများသည် သစ်ကိုင်းပေါ်၌ 'စီရရီ' နားနေကြသည်။
တန်ခူးလ၌ ပိတောက်ပန်းတို့သည် 'ဆင့်ရရင့်' ဖူးပွင့်ကြသည်။
စပျစ်သီးများသည် 'တွဲရရွဲ' ကျနေသည်။
မလှသည် လူကြီးများရှေ့၌ 'ကျုံ့ရရုံ့' ထိုင်နေသည်။

ကြိယာ၊ သို့မဟုတ် နာမဝိသေသန၏ နောက်၌ တ(၂)လုံးဆက်၍ ပုဒ်ရင်းနှင့် ကာရန်တူ လိုက်ခြင်းဖြင့် ကြိယာဝိသေသန ဖြစ်လာသည်။

သာဓက။ ။

ကြိယာ | ကာရန်တူ | ကြိယာဝိသေသန
---|---|---
ဆာ | တာတာ | ဆာတာတာ
ကတ် | တတ်တတ် | ကတ်တတ်တတ်

နာမဝိသေသန | ကာရန်တူ | ကြိယာဝိသေသန
---|---|---
နီ | တီတီ | နီတီတီ
ယိုင် | တိုင်တိုင် | ယိုင်တိုင်တိုင်

ဖော်ပြပါ ကြိယာဝိသေသနတို့ကို ဝါကျ၌ အောက်ပါအတိုင်း သုံးနိုင်သည်။

ကျွန်တော်သည် စာကျက်ပြီးသည်နှင့် 'ဆာတာတာ' ဖြစ်လာသည်။
သူသည် စကားကို 'ကတ်တတ်တတ်' ပြောတတ်သည်။
ဤသင်္ဘောဆေး၏ အရောင်သည် 'နီတီတီ' ဖြစ်သည်။
အဘိုးအိုသည် 'ယိုင်တိုင်တိုင်' လျှောက်လာသည်။

စာလုံး(၂)လုံးပါသော ပုဒ်ရင်း၏ ဗျည်း(၂)လုံးတွင် 'အိုး' ကာရန် ပေါင်းကာ ထိုပုဒ်ရင်း၏ ရှေ့၌ ဆက်စပ်ခြင်းဖြင့် ကြိယာဝိသေသန ဖြစ်လာသည်။

သာဓက။ ။

ပုဒ်ရင်း | ကာရန်တူ | ကြိယာဝိသေသန
---|---|---
ကားရား | ကိုးရိုး | ကိုးရိုးကားရား
ပက်လက် | ပိုးလိုး | ပိုးလိုးပက်လက်
မတ်တတ် | မိုးတိုး | မိုးတိုးမတ်တတ်
ကန့်လန့် | ကိုးလိုး | ကိုးလိုးကန့်လန့်

ဖော်ပြပါ ကြိယာဝိသေသနတို့ကို ဝါကျ၌ အောက်ပါအတိုင်း သုံးနိုင်သည်။

သူသည် အဝတ်အစားကို 'ကိုးရိုးကားရား' ဝတ်လာသည်။
အိုးခွက်ပန်းကန်များကို 'ပိုးလိုးပက်လက်' မထားပါနှင့်။
လူကြီးများသည် 'မိုးတိုးမတ်တတ်' စကားပြောနေကြသည်။
လှည်းများကို လမ်းမပေါ်၌ 'ကိုးလိုးကန့်လန့်' ရပ်ထားသည်။

> လေ့ကျင့်ခန်း

၁။ ဖွဲ့စည်းတည်းဆောက်ပုံအရ ကြိယာဝိသေသန အမျိုးအစား မည်မျှ ရှိသနည်း။
၂။ မည်သည့် ကြိယာဝိသေသနကို နှစ်ကြိမ်ထပ်ကြိယာဝိသေသနဟု ခေါ်သနည်း။
၃။ အောက်ပါ နှစ်ကြိမ်ထပ်ကြိယာဝိသေသန အသီးသီးကို ဝါကျ၌ သုံးပြပါ။
နှေးနှေး၊ သိမ်သိမ်မွေ့မွေ့၊ လွယ်လွယ်ကူကူ၊ ပျော်ပျော်ရွှင်ရွှင်၊ မြင့်မြင့်၊ ကြိုးကြိုးစားစား၊
သာသာယာယာ၊ ကျယ်ကျယ်၊ ခက်ခက်ခဲခဲ၊ ကြမ်းကြမ်းတမ်းတမ်း။
၄။ မည့်သည့် ကြိယာဝိသေသနကို ပစ္စည်းဆက်ကြိယာဝိသေသနဟု ခေါ်သနည်း။
၅။ (က) အောက်ပါ ပစ္စည်းဆက်ကြိယာဝိသေသနအသီးသီး၌ မည့်သည့် ပုဒ်နှင့်
ပစ္စည်းပါဝင်သနည်း။ ယင်း ကြိယာဝိသေသနအသီးသီးကို ဝါကျ၌ သုံးပြပါ။
ရိုသေစွာ၊ သာယာစွာ၊ အဆိုး၊ တညီတညွတ်၊ ပြေးလိုက်ခုန်လိုက်။
(ခ) အောက်ပါ ကြိယာဝိသေသန အသီးသီးကို မည်သို့ ဖွဲ့စည်းထားကြောင်း ရှင်းပြပါ။
တဒိုင်းဒိုင်း၊ တလှုပ်လှုပ်၊ ခပ်သွက်သွက်၊ တရနှံ့။
၆။ မည်သည့် ကြိယာဝိသေသနကို ကာရန်လိုက်ကြိယာဝိသေသနဟု ခေါ် သနည်း။
၇။ အောက်ပါ ကြိယာဝိသေသန အသီးသီးကို မည်သို့ ဖွဲ့စည်းထားကြောင်း ရှင်းပြပါ။
စိမ်းတိမ်းတိမ်း၊ ဝါတာတာ၊ သိုးသိုးသံ့သံ့၊ ခိုးလိုးခုလု။

---

# ဝိဘတ်

နာမ်၊ နာမ်စားတို့၏ နောက်၌တည်၍ ၄င်းတို့သည် ကတ္တားဖြစ်သည်၊ ကံဖြစ်သည် စသည်ကို လည်းကောင်း၊ ကြိယာ၏နောက်၌တည်၍ ၄င်းကြိယာ၏ ကာလနှင့် အမျိုးအစားကို လည်းကောင်း ဝေဖန်ပိုင်းခြားပြသော စကားလုံးကို 'ဝိဘတ်'ဟု ခေါ်သည်။

ဝိဘတ်(၂)မျိုး ရှိသည်။ ယင်း ဝိဘတ်(၂)မျိုးတို့မှာ -

- နာမ်ဝိဘတ်
- ကြိယာဝိဘတ်

တို့ဖြစ်ကြသည်။

## နာမ်ဝိဘတ်

နာမ်၊ နာမ်စားတို့၏ နောက်၌တည်၍ ၄င်းတို့သည် ကတ္တားဖြစ်သည်၊ ကံဖြစ်သည် စသည် ဝေဖန်ပိုင်းခြားပြသော ဝိဘတ်ကို 'နာမ်ဝိဘတ်'ဟု ခေါ်သည်။

နာမ်ဝိဘတ် (၁၇)မျိုး ရှိသည်။ ယင်းဝိဘတ်(၁၇)မျိုးတို့မှာ-

- ကတ္တားဝိဘတ်
- ကံဝိဘတ်
- ထွက်ခွာရာပြဝိဘတ်
- ရှေးရှုရာပြဝိဘတ်
- ဆိုက်ရောက်ပြဝိဘတ်
- အသုံးခံပြဝိဘတ်
- အကြောင်းပြဝိဘတ်
- လက်ခံပြဝိဘတ်
- နေရာပြဝိဘတ်
- အချိန်ပြဝိဘတ်
- ပိုင်ဆိုင်ခြင်းပြဝိဘတ်
- လိုက်လျောပြဝိဘတ်
- ယှဉ်တွဲပြဝိဘတ်
- ခွဲထုတ်ရာပြဝိဘတ်
- ရည်စူးချက်ပြဝိဘတ်
- နေရာဆက်တိုက်ပြဝိဘတ်
- အချိန်ဆက်တိုက်ပြဝိဘတ်

တို့ဖြစ်ကြသည်။

### ကတ္တားဝိဘတ်

ပြုသူ၊ ဖြစ်သူ၊ ရှိသူ၊ သို့မဟုတ် ပြုတတ်၊ ဖြစ်တတ်၊ ရှိတတ်သော အရာကို ပြသည့် ဝိဘတ်ကို 'ကတ္တားဝိဘတ်'ဟု ခေါ်သည်။

ကတ္တားဝိဘတ်တို့မှာ သည်၊က၊မှာ တို့ဖြစ်ကြသည်။

သာဓက။ ။
(က) မောင်ချစ်ညိုသည် စက်ဘီးကိုပြင်သည်။
(ခ) လူသည် သက်ရှိသတ္တဝါတို့တွင် အသိဉာဏ် အရှိဆုံး ဖြစ်သည်။
(ဂ) ပုပ္ပားတောင် သည် ကျောက်ပန်းတောင်းမြို့အနီး၌ ရှိသည်။
(ဃ) စပါးရိတ်ပြီးချိန်၌ မိုးက နှောင့်ယှက်တတ်သည်။
(င) သူ့ကို အားလုံးက ကျေးဇူးတင်ကြသည်။
(စ) စပျစ်သီးအချို့သည် ချဉ်သည်။ အချို့မှာ ချိုသည်။

### ကံဝိဘတ်

ပြုလုပ်ခြင်းခံရသောသူ၊ ပြုလုပ်ခြင်းခံရသောအရာကို ပြသည့် ဝိဘတ်ကို 'ကံဝိဘတ်'ဟု ခေါ်သည်။

ကံဝိဘတ်မှာ ကို ဖြစ်သည်။

သာဓက။ ။
(က) မလှသည် ပန်းကို ခူးသည်။
(ခ) တပည့်တိုက ဆရာကို ကန်တော့ကြသည်။

### ထွက်ခွာရာပြဝိဘတ်

ထွက်ခွာရာ နေရာကို ပြသည့် ဝိဘတ်ကို 'ထွက်ခွာရာပြဝိဘတ်'ဟု ခေါ်သည်။

ထွက်ခွာရာပြဝိဘတ်တို့မှာ မှ၊က တို့ဖြစ်ကြသည်။

သာဓက။ ။
(က)ကျွန်တော်သည် အိမ်မှ ကျောင်းအထိ လမ်းလျှောက်သည်။
(ခ) ပုသိမ် သင်္ဘောသည် ဆိပ်ကမ်းက ခွာပြီ။

### ရှေးရှုရာပြဝိဘတ်

ရှေးရှုရာနေရာကို ပြသည့် ဝိဘတ်ကို 'ရှေးရှုရာပြဝိဘတ်'ဟု ခေါ်သည်။

ရှေးရှုရာပြဝိဘတ်မှာ သို့ ဖြစ်သည်။

သာဓက။ ။
(က) ဧရာဝတီမြစ်သည် မြောက်ဘက်မှ တောင်ဘက်သို့ စီးဆင်းသည်။
(ခ) အပူရှိန်ကြောင့် ရေငွေ့တို့သည် အထက်သို့တက်သည်။

### ဆိုက်ရောက်ရာပြဝိဘတ်

ဆိုက်ရောက်ရာနေရာနှင့် အချိန်ကိုပြသည့် ဝိဘတ်ကို 'ဆိုက်ရောက်ရာပြဝိဘတ်'ဟု ခေါ်သည်။

ဆိုက်ရောက်ရာပြဝိဘတ်တို့မှာ သို့၊ ထိ၊ အထိ၊ ထိအောင်၊ တိုင်အောင် တို့ဖြစ်ကြသည်။

သာဓက။ ။
(က) ကလေးများသည် တိရစ္ဆာန်ရုံသို့ ရောက်သောအခါ အလွန်ပျော်ကြသည်။
(ခ) မြစ်ကြီးနားမှ ရေးမြို့ထိ/အထိ မီးရထားဖြင့် သွားနိုင်သည်။
(ဂ) သူတို့သည် ဘောလုံးကွင်းထိအောင်/တိုင်အောင် လမ်းလျှောက်ကြသည်။
(ဃ) သန်းခေါင်ယံသို့ရောက်ပြီ။
(င) တပေါင်းလပြည့်ကျော် တစ်ရက်နေ့မှ ဝါဆိုလပြည့်နေ့ထိ/အထိသည် နွေကာလဖြစ်သည်။
(စ) မောင်ဝင်းသည် မိုးလင်းထိအောင်/တိုင်အောင် စာဖတ်သဖြင့် ခေါင်းမူးနေသည်။

### အသုံးခံပြဝိဘတ်

အသုံးပြုခံရသော အရာကိုပြသည့် ဝိဘတ်ကို 'အသုံးခံပြဝိဘတ်'ဟု ခေါ်သည်။

အသုံးခံပြဝိဘတ်တို့မှာ ဖြင့်၊ နှင့် တို့ဖြစ်ကြသည်။

သာဓက။ ။
(က) ဦးမြသည် မန္တလေးသို့ မီးရထားဖြင့် သွားသည်။
(ခ) ကျွန်တော်သည် သံပုရာသီးကို ဓားဖြင့် လှီးသည်။
(ဂ) ဒေါ်ကြည်ခင်သည် လက်ဖက်ခြောက်ကို ချိန်ခွင်နှင့် ချိန်သည်။

(သာဓကဝါကျ (ဂ)ကို 'ဒေါ်ကြည်ခင်သည် ချိန်ခွင်နှင့် လက်ဖက်ခြောက်ကို ချိန်သည်'
ဟုရေးလျှင် လက်ဖက်ခြောက်ကိုသာမက ချိန်ခွင်ကိုလည်း ချိန်သည် ဟူသော အဓိပ္ပာယ်သို့
သက်ရောက်နိုင် သည်။ ထို့ကြောင့် 'နှင့်' ကို အသုံးခံပြဝိဘတ်အဖြစ် အသုံးပြုသောအခါ ကြိယာ၏
ရှေ့၌ ထားရ သည်။)

### အကြောင်းပြဝိဘတ်

တစ်စုံတစ်ရာဖြစ်စေသော အကြောင်းကို ပြသည့် ဝိဘတ်ကို 'အကြောင်းပြဝိဘတ်'ဟု ခေါ်သည်။

အကြောင်းပြဝိဘတ်တို့မှာ ကြောင့်၊ဖြင့် တို့ဖြစ်ကြသည်။

သာဓက။ ။
(က) သူသည် စေတနာကြောင့် အကျိုးခံစားရသည်။
(ခ) ဦးပုသည် နှလုံးရောဂါဖြင့် ကွယ်လွန်သည်။

### လက်ခံပြဝိဘတ်

လက်ခံသူကိုပြသည့်ဝိဘတ်ကို 'လက်ခံပြဝိဘတ်'ဟု ခေါ်သည်။

လက်ခံပြဝိဘတ်မှာ အား ဖြစ်သည်။

သာဓက။ ။
(က) ဆရာဝန်က ဆေးကို လူနာအား ပေးသည်။
(ခ) ဖခင်က သားအား မုန့်ဖိုးပေးသည်။

### နေရာပြဝိဘတ်

နေရာကိုပြသည့် ဝိဘတ်ကို 'နေရာပြဝိဘတ်'ဟု ခေါ်သည်။

နေရာပြဝိဘတ်တို့မှာ ၌၊ မှာ၊ တွင်၊ ဝယ်၊ က တို့ဖြစ်ကြသည်။

သာဓက။ ။
(က) ပျားအုံတစ်အုံ၌ ပျားဘုရင်မ တစ်ကောင်သာရှိသည်။
(ခ) ဆူးလေစေတီသည် ရန်ကုန်မြို့မှာ ရှိသည်။
(ဂ) မီးရထားသည် ပဲခူးဘူတာတွင် ခေတ္တရပ်နားသည်။
(ဃ) ပျားများသည် ပန်းပင်ထက်ဝယ် ပျံဝဲနေကြသည်။
(င) အမေသည် သားကို အိမ်ဝက စောင့်သည်။

### အချိန်ပြဝိဘတ်

အချိန်ကိုပြသည့် ဝိဘတ်ကို 'အချိန်ပြဝိဘတ်'ဟု ခေါ်သည်။

အချိန်ပြဝိဘတ် တို့မှာ ၌၊ မှာ၊ တွင်၊ ဝယ်၊ က တို့ဖြစ်ကြသည်။

သာဓက။ ။
(က) စာမေးပွဲများကို တပေါင်းလ၌ ကျင်းပလေ့ရှိသည်။
(ခ) ဥသြတွန်သံကို နွေဦးမှာ ကြားရသည်။
(ဂ) သူသည် နံနက်(၆)နာရီတွင် အိပ်ရာကနိုးသည်။
(ဃ) ကလတက်ခေါက်သံကို အရုဏ်တက်ဝယ် ကြားရသည်။
(င) မိခင်သည် မှိုဟင်းကို ယမန်နေ့က ချက်သည်။

### ပိုင်ဆိုင်ခြင်းပြဝိဘတ်

ပိုင်ဆိုင်ကြောင်းပြသည့် ဝိဘတ်ကို 'ပိုင်ဆိုင်ခြင်းပြဝိဘတ်'ဟု ခေါ်သည်။

ပိုင်ဆိုင်ခြင်းပြဝိဘတ်မှာ ၏ ဖြစ်သည်။ ၏ အစား အောက်မြစ်(-့)ကိုလည်း အသုံးပြုနိုင်သည်။

သာဓက။ ။
(က) ကျွန်တော်သည် သူ၏ စာအုပ်ကို ငှားသည်။
(ခ) ကျွန်တော်သည် သူ့ စာအုပ်ကို ငှားသည်။

### လိုက်လျောပြဝိဘတ်

အဖြစ်အပျက်၊ သဘောတရား၊ လူပုဂ္ဂိုလ်၊ ပမာဏ စသည်တို့နှင့် ဆန့်ကျင်ခြင်းမရှိဘဲ လိုက်လျောညီညွတ်ကြောင်း ပြသည့် ဝိဘတ်ကို 'လိုက်လျောပြဝိဘတ်'ဟု ခေါ်သည်။

လိုက်လျောပြဝိဘတ်တို့မှာ အရ၊ အတိုင်း၊ အလိုက်၊ အလျောက်၊ အားလျော်စွာ၊ နှင့်အညီ၊ နှင့် အမျှ တို့ဖြစ်ကြသည်။

သာဓက။ ။
(က) ကျောင်းသားများသည် ကျောင်းစည်းကမ်းအရ ကျောင်းမှန်မှန် တက်ကြရ မည်။
(ခ) အလုပ်သမားတို့သည် စည်းကမ်း အတိုင်း လိုက်နာဆောင်ရွက်ကြသည်။
(ဂ) တောထဲ၌ ပန်းမျိုးစုံသည် ရာသီ အလိုက် ဖူးပွင့်နေကြသည်။
(ဃ) မြန်မာနိုင်ငံ၌ သဘာဝ အလျောက် ကျောက်မျက်ရတနာ ပေါများသည်။
(င) ကပွဲအစီအစဉ်ကို အကြောင်း အားလျော်စွာ ပြင်လိုက်သည်။
(စ) ဘိုးတော်ဘုရားသည် မင်းကျင့်တရား နှင့်အညီ တိုင်းပြည်ကို အုပ်ချုပ်တော်မူသည်။
(ဆ) ကျောင်းခန်းမ နှင့်အမျှ ကျောင်းသာများ စုဝေးနေကြသည်။

### ယှဉ်တွဲပြဝိဘတ်

ယှဉ်တွဲခြင်း၊ ပေါင်းစည်းခြင်းကိုပြသည့် ဝိဘတ်ကို 'ယှဉ်တွဲပြဝိဘတ်'ဟု ခေါ်သည်။

ယှဉ်တွဲပြ ဝိဘတ်တို့မှာ နှင့်၊ နှင့်အတူ၊ နှင့်တကွ တို့ဖြစ်ကြသည်။

သာဓက။ ။
(က) မဟာဗန္ဗုလသည် စစ်သူကြီး အင်္ဂါနှင့် ပြည့်စုံသည်။
(ခ) ကျွန်တော်သည် မိဘနှင့်အတူ နေသည်။
(ဂ) ဆရာက မြန်မာ့မျိုးချစ်စိတ်ဓာတ်အကြောင်းကို သာဓက များ နှင့်တကွ သေချာစွာ
ရှင်းပြသည်။

### ခွဲထုတ်ရာပြဝိဘတ်

အစုအပေါင်းမှ တစ်စုံတရာ၊ တစ်စုံတစ်ခု၊ တစ်စုံတစ်ယောက် စသည့် တစ်စိတ်တစ်ဒေသကို ပြသည့် ဝိဘတ်ကို 'ခွဲထုတ်ရာပြဝိဘတ်'ဟု ခေါ်သည်။

ခွဲထုတ်ရာပြဝိဘတ်တို့မှာ တွင်၊ အနက်၊ အထဲမှာ၊ အထဲမှ တို့ဖြစ်ကြသည်။

သာဓက။ ။
(က) ကျောက်မျက်ရတနာတို့တွင် စိန်သည် အမာဆုံးဖြစ်သည်။
(ခ) ရဲဘော်သုံးကျိပ်တို့ အနက် ဗိုလ်ချုပ်အောင်ဆန်းသည် ခေါင်းဆောင်ဖြစ်သည်။
(ဂ) ငှက်တို့အထဲမှာ ဒေါင်းသည် ကျက်သရေအရှိဆုံးဖြစ်သည်။
(ဃ) ဆရာမက ကျောင်းသားများ အထဲမှ တစ်ယောက်ကို အတန်းမှူးအဖြစ်ရွေးချယ်လိုက်သည်။

### ရည်စူးချက်ပြဝိဘတ်

တစ်စုံတစ်ရာ၊ တစ်စုံတစ်ဦးကို ရည်စူးကြောင်းပြသည့် ဝိဘတ်ကို 'ရည်စူးချက်ပြဝိဘတ်'ဟု ခေါ်သည်။

ရည်စူးချက်ပြဝိဘတ်တို့မှာ ငှာ၊ အလို့ငှာ၊ ဖို့၊ အဖို့၊ အတွက် တို့ဖြစ်ကြသည်။

သာဓက။ ။
(က) မြန်မာ့ စစ်ပညာအကြောင်းကို ပြည်သူ့တို့ သိစေခြင်းငှာ တပ်မတော်ပြ ပွဲကို ပြသသည်။
(ခ) ကျောင်းသားများသည် ဗဟုသုတအလို့ငှာ လေ့လာရေးခရီး ထွက်ကြသည်။
(ဂ) အစ်ကိုကြီးသည် ညီငယ်ဖို့ အားကစား ဝယ်လာသည်။
(ဃ) ကျောင်းမှန်မှန် တက်သူအဖို့ မည်သည့် စာမျှမခက်ပါ။
(င) အလုပ်သမားတို့သည် ကိုယ့်နိုင်ငံကြီးပွားရေးအတွက် အလုပ်ကို အားသွန်ခုန်စိုက် လုပ်ကြသည်။

### နေရာဆက်တိုက်ပြဝိဘတ်

နေရာ အဆက်မပြတ်ဖြစ်ခြင်းကို ပြသည့် ဝိဘတ်ကို 'နေရာဆက်တိုက်ပြဝိဘတ်'ဟု ခေါ်သည်။

နေရာဆက်တိုက်ပြဝိဘတ်တို့မှာ တိုင်တိုင်၊ တိုင်အောင် စသည့်တို့ဖြစ်ကြသည်။

သာဓက။
(က) ကျွန်တော်တို့သည် မော်တော်ကားဖြင့် မိုင်(၁၂၀) တိုင်တိုင် ခရီးသွား ခဲ့ကြသည်။
(ခ) ရွာသားများသည် လယ်ကွင်းမှ ချောင်း တိုင်အောင် ရေနုတ်မြောင်းများ တူးကြသည်။

### အချိန်ဆက်တိုက်ပြဝိဘတ်

အချိန် အဆက်မပြတ်ဖြစ်ခြင်းကို ပြသည့် ဝိဘတ်ကို 'အချိန်ဆက်တိုက်ပြဝိဘတ်'ဟု ခေါ်သည်။

အချိန်ဆက်တိုက်ပြဝိဘတ်တို့မှာ တိုင်တိုင်၊ တိုင်အောင်၊ ပတ်လုံး၊ လုံးလုံး စသည်တို့ ဖြစ်ကြသည်။
သာဓက။ ။
(က) ရေလုပ်သားကြီး ဦးမြိုင်သည် ရေအောက်၌တစ်နာရီ တိုင်တိုင် နေနိုင်သည်။
(ခ) မမြသည် ည(၁၁)နာရီ တိုင်အောင် စာဖတ်လေ့ရှိသည်။
(ဂ) နှင်းဆီပန်းသည် တစ်နှစ်ပတ်လုံး ပွင့်သည်။
(ဃ) သူသည် (၃)လလုံးလုံး အသက်သတ်လွတ်စားသည်။

## ကြိယာဝိဘတ်

ကြိယာ၏ နောက်၌တည်၍ ၄င်းကြိယာ၏ ကာလနှင့် အမျိုးအစားကို ဝေဖန်ပိုင်းခြားပြသော ဝိဘတ်ကို 'ကြိယာဝိဘတ်'ဟု ခေါ်သည်။

ကြိယာဝိဘတ်(၂)မျိုး ရှိသည်။ ယင်းဝိဘတ်(၂)မျိုးတို့မှာ-

- ကာလပြကြိယာဝိဘတ်
- အမျိုးအစားပြကြိယာဝိဘတ်

တို့ဖြစ်ကြသည်။

### ကာပြကြိယာဝိဘတ်

ကြိယာ၏ ပြုခြင်း၊ ဖြစ်ခြင်း၊ ရှိခြင်းနှင့် စပ်ဆိုင်သည့် အချိန်ကိုပြသော ဝိဘတ်ကို 'ကာလပြကြိယာဝိဘတ်'ဟု ခေါ်သည်။

ကာလပြကြိယာဝိဘတ်(၃)မျိုး ရှိသည်။ ယင်းဝိဘတ်(၃)မျိုးတို့မှာ-

- ပစ္စုပ္ပန်ကာလပြကြိယာဝိဘတ်
- အတိတ်ကာလပြကြိယာဝိဘတ်
- အနာဂတ်ကာလပြကြိယာဝိဘတ်

တို့ဖြစ်ကြသည်။

၇၄။ ကာလပြကြိယာဝိဘတ်တို့မှာ သည်၊ ၏၊ ပြီ၊ မည်၊ လိမ့်မည်၊ အံ့၊ လတ္တံ့
တို့ဖြစ်ကြသည်။ 'သည်၊ ၏၊ ပြီ' ဝိဘတ်တို့သည် ကြိယာ၏ နောက်၌တည်၍ ၄င်းကြိယာ၏
ပစ္စုပ္ပန်ကာလနှင့် အတိတ်ကာလတို့ကိုပြသည်။ 'မည်၊လိမ့်မည်၊အံ့၊လတ္တံ့' ဝိဘတ်တို့သည်
အနာဂတ်ကာလကို ပြသည်။ ကာလပြကြိယာဝိဘတ်တို့သည် ကြိယာ၏ ကာလကို
ပြကြသည်ဆိုရာ၌ ပိုင်းပိုင်းခြားခြား ပုံသေနည်းအား ဖြင့် ပြုကြခြင်း မဟုတ်ပေ။ ဝါကျ၌
ပါဝင်သော အချိန်ပြပုဒ်နှင့် ဝါကျ၏ ဆိုလိုသည့် အဓိပ္ပာယ်တို့ကို လိုက်၍ ကာလကို
ပြကြခြင်းဖြစ်သည်။

#### ပစ္စုပ္ပန်ကာလပြကြိယာဝိဘတ်

ကြိယာ၏ ပြုဆဲ၊ ဖြစ်ဆဲ၊ ရှိဆဲ ကာလကို ပြသော ဝိဘတ်ကို 'ပစ္စုပ္ပန်ကာလပြကြိယာဝိဘတ်'ဟု ခေါ်သည်။

ပစ္စုပ္ပန်ကာလပြကြိယာဝိဘတ်တို့မှာ သည်၊၏၊ ပြီ တို့ဖြစ်ကြသည်။
သာဓက။ ။

ဆရာသည် မြန်မာသဒ္ဒါကို ယခုသင်ကြား'သည်/၏'။
ယနေ့ရာ သီဥတု သာယာ'သည်/၏'။
ကချင်ပြည်နယ်၌ ရေခဲများဖုံးလွှမ်းနေသော တောင်တန်းများရှိ'သည်/၏'။
မီးရထားသည် ဘူတာရုံထဲသို့ ဝင်လာ'ပြီ'။

သာဓကဝါကျ(က)၏ ဆိုလိုသည့် အဓိပ္ပာယ်မှာ ပစ္စုပ္ပန်ကာလ၌ ဆရာသည် မြန်မာသဒ္ဒါကို သင်ကြားနေကြောင်းပင် ဖြစ်သည်။
ဤဝါကျ၌ သင်ကြား ကြိယာ၏ ပြုဆဲကာလကိုပြသည် ယခု ဟူသော အချိန်ပြပုဒ်လည်း ပါဝင်သည်။
ထို့ကြောင့် 'သည်၊ ၏' တို့သည် ပစ္စုပ္ပန်ကာလကို ပြသည့် ကြိယာဝိဘတ်များ ဖြစ်ကြသည်။

သာဓကဝါကျ(ခ)၏ ဆိုလိုသည့် အဓိပ္ပာယ်မှာ ပစ္စုပ္ပန်ကာလ၌ ရာသီဥတု သာယာကြောင်းပင် ဖြစ်သည်။
ဤဝါကျ၌ သာယာ ကြိယာ၏ဖြစ်ဆဲကာလကို ပြသည့် ယနေ့ဟူသော အချိန်ပြပုဒ်လည်း ပါဝင်သည်။
ထို့ကြောင့် 'သည်/၏' တို့သည် ပစ္စုပ္ပန်ကာလကိုပြသည့် ကြိယာဝိဘတ်များ ဖြစ်ကြသည်။

သာဓကဝါကျ(ဂ)၏ ဆိုလိုသည့် အဓိပ္ပာယ်မှာ ပစ္စုပ္ပန်ကာလ၌ ရေခဲများ ဖုံးလွှမ်းနေသော တောင်တန်းများသည် ကချင်ပြည်နယ်၌ ရှိနေကြောင်းပင်ဖြစ်သည်။
ဤဝါကျ၌ ပစ္စုပ္ပန်ကာလကို ပြသည့် အချိန်ပြပုဒ် မပါဝင်သော်လည်း ယင်းဝါကျ၏ ဆိုလိုသည့် အဓိပ္ပာယ်အရ 'သည်၊၏' တို့သည် ပစ္စုပ္ပန်ကာလကိုပြ သည့် ကြိယာဝိဘတ်များပင်ဖြစ်ကြသည်။

သာဓကဝါကျ(ဃ)၏ ဆိုလိုသည့် အဓိပ္ပာယ်မှာ ပစ္စုပ္ပန်ကာလ၌ မီးရထားသည် ဘူတာရုံထဲသို့ ဝင်လာကြောင်းပင် ဖြစ်သည်။
ဤဝါကျ၌ ပစ္စုပ္ပန်ကာလကို ပြသည် အချိန်ပြပုဒ်မပါဝင်သော်လည်း ယင်းဝါကျ၏ ဆိုလိုသည့် အဓိပ္ပာယ်အရ 'ပြီ' သည် ပစ္စုပ္ပန်ကာလကို ပြသည့် ကြိယာဝိဘတ်များပင် ဖြစ်သည်။

၇၆။ ပစ္စုပ္ပန်ကာလပြကြိယာဝိဘတ်သည် 'သည်၊၏'တို့ကို ပြုလေ့ပြုထရှိသော၊ ဖြစ်လေ့ဖြစ်ထ
ရှိသော အဖြစ်အပျက်နှင့် အမြဲတမ်း မှန်ကန်နေသော သဘာဝကို ပြရာ၌လည်း အသုံးပြုကြသည်။
သာဓက။ ။(က) မောင်မောင်သည် နေ့စဉ် နွားနို့ သောက်သည်/၏။
(ခ) တပေါင်းလ၌ သစ်ရွက်များ ြွေကသည်/၏။
(ဂ) ကိုယ်ကျင့်တရားရှိသူသည် လူကောင်း ဖြစ်သည်/၏။
သာဓကဝါကျ(က)သည် မောင်မောင်၏ နေ့စဉ်ပြုလေ့ပြုထရှိသော အလေ့အထကိုပြသည်။ ဤသို့
ပြုလေ့ပြုထ ရှိသော အဖြစ်အပျက်ကို ပြရာ၌ 'သည်၊၏' ဝိဘတ်တို့ကို အသုံးပြုရသည်။
သာဓကဝါကျ(ခ)သည် တပေါင်းလ၌ သစ်ရွက်များ၏ ဖြစ်လေ့ဖြစ်ထရှိသော သဘာဝကို ပြသည်။
ဤသို့ ဖြစ်လေ့ဖြစ်ထရှိသော သဘာဝကို ပြရာ၌ 'သည်၊၏' ဝိဘတ်တို့ကို အသုံးပြုရသည်။
သာဓကဝါကျ(ဂ)သည် ကိုယ်ကျင့်တရား ရှိသူသည် လူကောင်း ဖြစ်သည် ဟူသော အမြဲတမ်း
မှန်ကန်သည့် မှန်ကန်သည့် သဘာဝကို ပြသည်။ ဤသို့ အမြဲတမ်း မှန်ကန်သော သဘာဝကို
ပြရာ၌ 'သည်၊၏' ဝိဘတ်တို့ကို အသုံးပြုရသည်။

#### အတိတ်ကာလပြကြိယာဝိဘတ်

ကြိယာ၏ ပြုပြီး၊ ဖြစ်ပြီး၊ ရှိပြီး ကာလကို ပြသော ဝိဘတ်ကို 'အတိတ်ကာလပြကြိယာဝိဘတ်'ဟု ခေါ်သည်။

အတိတ်ကာလပြကြိယာဝိဘတ်တို့မှာ သည်၊၏၊ပြီ တို့ဖြစ်ကြသည်။
သာဓက။ ။
(က) သူသည် ယခင်က ဈေးရောင်းသည်၊၏။
(ခ) ယမန်နေ့က ရာသီဥတု သာယာသည်၏။
(ဂ) အလောင်းမင်းတရားကြီးသည် သံလျင်မြို့ကို တိုက်ခိုက်သည်၊၏။
(ဃ) (၁၉၇၃) ခုနှစ်တွင် မြန်မာနိုင်ငံ၌ လူဦးရေ (၂၈)သန်းကျော် ရှိသည်၊၏။
(င) သူသွားပြီ။

သာဓကဝါကျ(က)၏ ဆိုလိုသည့် အဓိပ္ပာယ်မှာ အတိတ်ကာလ၌ သူဈေးရောင်းကြောင်းပင် ဖြစ်သည်။
ဤဝါကျ၌ ဈေးရောင်း ကြိယာ၏ ပြုပြီး ကာလကို ပြသည့် ယခင်က ဟူသော အချိန်ပြပုဒ်လည်း ပါဝင်သည်။
ထို့ကြောင့် 'သည်၊၏' တို့သည် အတိတ်ကာလကို ပြသည့် ကြိယာဝိဘတ်များ ဖြစ်ကြသည်။

သာဓကဝါကျ(ခ)၏ ဆိုလိုသည့် အဓိပ္ပာယ်မှာ အတိတ်ကာလ၌ ရာသီဥတု သာယာကြောင်းပင် ဖြစ်သည်။
ဤဝါကျ၌ သာယာ ကြိယာ၏ ဖြစ်ပြီးကာလကို ပြသည့် ယမန်နေ့က ဟူသော အချိန်ပြပ်ုဒ်လည်း ပါဝင်သည်။
ထို့ကြောင့် 'သည်၊၏' တို့သည် အတိတ်ကာလကို ပြသည့် ကြိယာဝိဘတ်များ ဖြစ်ကြသည်။

သာဓကဝါကျ(ဂ)၏ ဆိုလိုသည့် အဓိပ္ပာယ်မှာ အတိတ်ကာလ၌ အလောင်းမင်းတရားကြီး သံလျင်မြို့ကို တိုက်ခိုက်ကြောင်း ပင်ဖြစ်သည်။
ဤဝါကျ၌ အတိတ်ကာလကို ပြသည့် အချိန်ပြပုဒ် မပါဝင် သော်လည်း ယင်းဝါကျ၏ ဆိုလိုသည့် အဓိပ္ပာယ်အရ 'သည်၊၏' တို့သည် အတိတ်ကာလကို ပြသည့် ကြိယာဝိဘတ်များ ဖြစ်ကြသည်။

သာဓကဝါကျ(ဃ)၏ ဆိုလိုသည့် အဓိပ္ပာယ်မှာ အတိတ်ကာလတွင် မြန်မာနိုင်ငံ၌ လူဦးရေ (၂၈)သန်း ကျော် ရှိကြောင်းပင် ဖြစ်သည်။
ဤဝါကျ၌ ရှိ ကြိယာ၏ ရှိပြီး ကာလကိုပြသည်။ (၁၉၇၃)ခုနှစ်တွင် ဟူသော အချိန်ပြပုဒ်လည်း ပါဝင်သည်။
ထို့ကြောင့် 'သည်၊၏' တို့သည် အတိတ်ကာလကို ပြသည့် ကြိယာဝိဘတ်များ ဖြစ်ကြသည်။

သာဓကဝါကျ(င)၏ ဆိုလိုသည့် အဓိပ္ပာယ်မှာ အတိတ်ကာလတွင် သူသွားကြောင်းပင်ဖြစ်သည်။
ဤဝါကျ၌ လွန်ခဲ့သော အတိတ်ကာလကိုပြသည့် အချိန်ပြပုဒ် မပါဝင်သော်လည်း ယင်းဝါကျ၏ ဆိုလိုသည့် အဓိပ္ပာယ်အရ 'ပြီ' သည် အတိတ်ကာလကို ပြသည့် ကြိယာဝိဘတ်များ ဖြစ်သည်။

#### အနာဂတ်ကာလပြကြိယာဝိဘတ်

ကြိယာ၏ ပြုလတ္တံ့၊ ဖြစ်လတ္တံ့၊ ဖြစ်လတ္တံ့၊ ရှိလတ္တံ့ ကာလကိုပြသော ဝိဘတ်ကို 'အနာဂတ်ကာလပြကြိယာဝိဘတ်'ဟု ခေါ်သည်။

အနာဂတ်ကာလပြကြိယာဝိဘတ် တို့မှာ မည်၊ လိမ့်မည်၊ အံ့၊ လတ္တံ့ တို့ဖြစ်ကြသည်။
သာဓက။ ။
(က) သူနက်ဖြန် ပြန်လာမည်/လိမ့်မည်။
(ခ) သင်၏ ကြိုးစားမှုသည် နောင်တွင် သင့်ကို အကျိုးပေး အံ့/လတ္တံ့။
(ဂ) ကျွန်ုပ်တို့သည် အများအကျိုးဆောင်လျှင် ကိုယ့်အကျိုးအောင်မည်/လိမ့်မည်။
(ဃ) မိုးမှန်မှန် ရွာသဖြင့် စပါး ကောင်းစွာ ထွက်အံ့/လတ္တံ့။
(င) မောင်မောင်သည် ကျောင်းပိတ်ရက်များတွင် လုပ်အားပေး စခန်း၌ ရှိမည်/လိမ့်မည်။
(စ) (၂၀ဝ၀ဝ)ပြည့်နှစ်တွင် ကမ္ဘာ့၌ လူဦးရေ သန်းပေါင်း (၆၅၀ဝ) ရှိအံ့/လတ္တံ့။

### အမျိုးအစားပြကြိယာဝိဘတ်

ကြိယာ၏ အမျိုးအစားကို ပြသော ဝိဘတ်ကို 'အမျိုးအစားပြကြိယာဝိဘတ်'ဟု ခေါ်သည်။

အမျိုးအစားပြကြိယာဝိဘတ် '၄'မျိုး ရှိသည်။ ယင်းဝိဘတ်(၄)မျိုးတို့မှာ-

- စေခိုင်းဝိဘတ်
- ညှိနှိုင်းဝိဘတ်
- ဆန္ဒညွှန်ဝိဘတ်
- အမိန့်ချဝိဘတ်

တို့ဖြစ်ကြသည်။

#### စေခိုင်းဝိဘတ်

စေခိုင်းခြင်းကို ပြသည့် ဝိဘတ်ကို 'စေခိုင်းဝိဘတ်'ဟု ခေါ်သည်။

စေခိုင်းဝိဘတ်တို့မှာ လော့် ဖြစ်သည်။

သာဓက။ ။
(က) သင်တို့သည် ဤအိမ်မှ ယခုချက်ချင်းထွက်သွားလော့။
(ခ) နွေအခါ၌ ရေကို ချွေချွေတာတာ သုံးစွဲလော့။

#### ညှိနှိုင်းဝိဘတ်

ဆောင်ရွက်သူအချင်းချင်း ညှိနှိုင်းခြင်းကို ပြသည့် ဝိဘတ်ကို 'ညှိနှိုင်းဝိဘတ်'ဟု ခေါ်သည်။

ညှိနှိုင်းဝိဘတ်တို့မှာ စို့၊ ရအောင် တို့ ဖြစ်ကြသည်။

သာဓက။ ။
(က) မိုးချုပ်ပြီ။ အိမ်ပြန်စို့။
(ခ) စာမေးပွဲနီးပြီ။ စုပေါင်းစာကျက်ကြရအောင်။

#### ဆန္ဒညွှန်ဝိဘတ်

ခွင့်တောင်းခြင်း၊ ပန်ကြားခြင်း၊ ဆုတောင်းခြင်း မေတ္တာပို့သခြင်း၊ ကျိန်ဆဲခြင်း အလိုဆန္ဒတို့ကို ဖော်ပြသည့် ဝိဘတ်ကို 'ဆန္ဒညွှန်ဝိဘတ်'ဟု ခေါ်သည်။

ဆန္ဒညွှန်တို့မှာ ပါစေ၊ ပါရစေ တို့ဖြစ်ကြသည်။

သာဓက။ ။
(က) ဤစာအုပ်ကို ကြည့်'ပါရစေ'။
(ခ) သတ္တဝါအပေါင်းတို့ ကျန်းမာကြ'ပါစေ'။
(ဂ) အနိုင်ကျင့်တတ်သူတိုင်း ဘေးတွေ့'ပါစေ'။

#### အမိန့်ချဝိဘတ်

အမိန့်ပေးခြင်းကို ဖော်ပြသည့် ဝိဘတ်ကို 'အမိန့်ချဝိဘတ်'ဟု ခေါ်သည်။

အမိန့်ချဝိဘတ်တို့မှာ စေ ဖြစ်သည်။

သာဓက။ ။

ဤတရားခံသည် တစ်နှစ်အတွင်း ကောင်းမွန်စွာ နေ'စေ'။

> လေ့ကျင့်ခန်း

၁။ ဝိဘတ် အမျိုးအစားမည်မျှ ရှိသနည်း။ ယင်းတို့ကို ဖော်ပြပါ။
၂။ မည်သည့် ဝိဘတ်ကို နာမ်ဝိဘတ်ဟု ခေါ်သနည်း။
၃။ နာမ်ဝိဘတ်(၁၇)မျိုးကို သက်ဆိုင်ရာ ဝိဘတ်တို့နှင့်တကွ ဖော်ပြပါ။
၄။ အောက်ပါ ဝိဘတ်အသီးသီးသည် မည့်သည့် ဝိဘတ် အမျိုးအစား၌ ပါဝင်သည်ကို ဖော်ပြပါ။
က၊ မှာ၊ ဖြင့်၊ နှင့်၊ ၌၊ တွင်၊ ဝယ်၊
တိုင်အောင်၊ သို့၊ အထိ၊ တိုင်တိုင်။
၅။ (က) အောက်ပါ နာမ်ဝိဘတ်အတွဲ တစ်ခုစီကို ဝါကျ၌ သုံးပြပါ။
နမူနာ။ ။မောင်ချစ်ညိုသည် သတင်းစာကို ဖတ်သည်။
သည်-ကို၊ က-ကို၊ သည်-မှ၊ သည်-မှာ၊ ကို-မှာ၊
သည်-ကြောင့်၊ သည်-နှင့်အတူ၊ သည်-နှင့်တကွ၊
အနက်-သည်၊ သည်-အလို့ငှာ၊ သည်-တိုင်အောင်။
(ခ) အောက်ပါ နာမ်ဝိဘတ်အတွဲတစ်ခုစီကို ဝါကျ၌ သုံးပြပါ။
နမူနာ။ ။မောင်မောင်သည် ရန်ကုန်မှ မန္တလေးသို့ သွားသည်။
သည်-သို့-ဖြင့်၊ သည်-ကို-နှင့်၊ က-အား-ကို၊
သည်-က-အထိ၊ သည်-၏-ကို၊ သည်-ကို-က၊
သည်-နှင့်အညီ၊-ကို၊ မှ-အထိ-ဖြင့်၊ သည်-မှ-တိုင်၊ သည်-၌-တိုင်တိုင်။
၆။ မည်သည့် ဝိဘတ်ကို ကြိယာဝိဘတ်ဟု ခေါ်သနည်း။
၇။ မည်သည့်ဝိဘတ်ကို ကာလပြကြိယာဝိဘတ်ဟု ခေါ်သနည်း။
၈။ အောက်ပါ ကာလပြကြိယာဝိဘတ်တို့၏ အဓိပ္ပာယ်ကို ဖော်ပြပါ။ ယင်းကာလပြ ကြိယာဝိဘတ်
တစ်မျိုးစီနှင့် သက်ဆိုင်သည့် ဝိဘတ်တို့ကိုလည်း ဝါကျတွင် သုံးပြပါ။
(က) ပစ္စုပ္ပန်ကာလပြကြိယာဝိဘတ်
(ခ) အတိတ်ကာလပြကြိယာဝိဘတ်
(ဂ) အနာဂတ်ကာလပြကြိယာဝိဘတ်
၉။ မည်သည့် ဝိဘတ်ကို အမျိုးအစားပြကြိယာဝိဘတ်ဟု ခေါ်သနည်း။
၁၀။ အောက်ပါ အမျိုးအစားပြကြိယာဝိဘတ်တို့၏ အဓိပ္ပာယ်ကို ဖော်ပြပါ။ ယင်း
အမျိုးအစားပြကြိယာ ဝိဘတ်တစ်မျိုးစီနှင့် သက်ဆိုင်သည့် ဝိဘတ်တို့ကိုလည်း ဝါကျတွင်သုံးပြပါ။
(က) စေခိုင်းဝိဘတ်
(ခ) ညှိနှိုင်းဝိဘတ်
(ဂ) ဆန္ဒညွှန်ဝိဘတ်
(ဃ) အမိန့်ချဝိဘတ်

---

# သမ္ဗန္ဓ

ပုဒ်အချင်းချင်းကိုဖြစ်စေ၊ ဝါကျအချင်းချင်းကိုဖြစ်စေ၊ အဓိပ္ပာယ်အချင်းချင်းကိုဖြစ်စေ ဆက်စပ်ပေးသော စကားလုံးကို 'သမ္ဗန္ဓ'ဟု ခေါ်သည်။

၈၆။ သမ္ဗန္ဓကို ဆက်စပ်ပုံအရနှင့် အနက်အဓိပ္ပာယ်အရ ဟူ၍ (၂) မျိုးခွဲခြားနိုင်သည်။

၈၇။ ဆက်စပ်ပုံအရ သမ္ဗန္ဓ (၃)မျိုး ရှိသည်။ ယင်းသမ္ဗန္ဓ (၃)မျိုးတို့မှာ-

- ပုဒ်ဆက်သမ္ဗန္ဓ
- ဝါကျဆက်သမ္ဗန္ဓ
- အဓိပ္ပာယ်သမ္ဗန္ဓ

တို့ဖြစ်ကြသည်။

၈၈။ အနက်အဓိပ္ပာယ်အရ သမ္ဗန္ဓ (၁၁)မျိုး ရှိသည်။ ယင်းသမ္ဗန္ဓ(၁၁)မျိုးတို့မှာ-

- ဆန့်ကျင်ပြသမ္ဗန္ဓ
- အချိန်ပြသမ္ဗန္ဓ
- အကျိုးမျှော်ပြသမ္ဗန္ဓ
- အကြောင်းပြသမ္ဗန္ဓ
- နှိုင်းယှဉ်ပြသမ္ဗန္ဓ
- ပေါင်းစည်းပြသမ္ဗန္ဓ
- ရွေးချယ်ပြသမ္ဗန္ဓ
- ကန့်သတ်ချက်ပြသမ္ဗန္ဓ
- ကန့်သတ်မဲ့ပြသမ္ဗန္ဓ
- တစ်ပြိုင်နက်ပြသမ္ဗန္ဓ
- တစ်ခုပြီးတစ်ခုပြသမ္ဗန္ဓ

တို့ဖြစ်ကြသည်။

(ဆက်စပ်ပုံအရ သမ္ဗန္ဓ (၃)မျိုးအကြောင်းကို မြန်မာသဒ္ဒါ အတွဲ(၁)၊ အခန်း(၂)၊ (၃)၊ (၄)တို့၌ ဖော်ပြခဲ့ပြီး ဖြစ်သည်။ အနက်အဓိပ္ပာယ်အရ သမ္ဗန္ဓ (၁၁)မျိုး အကြောင်းကို ယခုဆက်လက် ဖော်ပြမည်။)

## ဆန့်ကျင်ပြသမ္ဗန္ဓ

ရှေ့၌ဖော်ပြသော အကြောင်းအရာကို နောက်၌ဖော်ပြသည့် အကြောင်းအရာက ဆန့်ကျင်သည့်အနက်ဖြင့် ဆက်စပ်ပေးသော သမ္ဗန္ဓကို 'ဆန့်ကျင်ပြသမ္ဗန္ဓ'ဟု ခေါ်သည်။

ဆန့်ကျင်ပြသမ္ဗန္ဓ တို့မှာ

သို့ရာတွင်၊ သို့သော်လည်း၊ လင့်ကစား၊ သော်လည်း၊ စေကာမူ၊ လျက်နှင့်၊ မ... ဘဲလျက်

စသည်တို့ ဖြစ်ကြသည်။
သာဓက။ ။
(က) မိုးချုန်းသည်။ 'သို့ရာတွင်' မိုးမရွာပေ။
(ခ) သူသည် ထမင်း(၃)ပန်းကန် စားသည်။ 'သို့သော်လည်း' သူသည် မတင်းတိမ်သေးပေ။
(ဂ) ဦးမြတ်သာသည် ရေလုပ်သားပင် ဖြစ်'လင့်ကစား' ရေမကူးတတ်ပေ။
(ဃ) သူသည် အဆင်းလှ'သော်လည်း' အချင်းမလှရှာပေ။
(င) အလုပ်တာဝန်များ'စေကာမူ' သူသည် မညည်းညူပေ။
(စ) မမြသည် ကြား'လျက်နှင့်' မကြားယောင်ဆောင်သည်။
(ဆ) သူသည် မဆာ'ဘဲလျက်' မုန့်ကိုစားသည်။

## အချိန်ပြသမ္ဗန္ဓ

အခြေအနေ၊ အကြောင်းအရာ စသည်တို့ ဖြစ်ပျက်သော အချိန်ကာကို ပြခြင်းဖြင့် ဆက်စပ်ပေးသော သမ္ဗန္ဓကို 'အချိန်ပြသမ္ဗန္ဓ'ဟု ခေါ်သည်။

အချိန်ပြသမ္ဗန္ဓ တို့မှာ

နှင့်တစ်ပြိုင်နက်၊ မှစ၍၊ တိုင်၊ တိုင်အောင်၊ အခါတိုင်း၊ မှ၊ စဉ်၊ ရင်း၊ တုန်း၊ သမျှ၊ မ...မီ၊ မ...မချင်း၊ သောအခါ၊ တိုင်း

 စသည်တို့ ဖြစ်ကြသည်။
သာဓက။ ။
(က) လယ်သမားတို့သည် မိုးသံကို ကြားသည်'နှင့်တစ်ပြိုင်နက်' ထွန်တုံးကို ပြင်ကြသည်။
(ခ) ကျောင်းဖွင့်သည်မှစ၍ ကျောင်းသားများ စာကြိုးစားကြသည်။
(ဂ) နံနက် (၃)နာရီ ထိုးသည့်တိုင် သူမအိပ်သေး။
(ဃ) သူပြန်လာသည့်တိုင်အောင် ကျွန်တော် စောင့်မည်။
(င) သူပြုံးလိုက်သည့် အခါတိုင်း သူ၏ ပါးချိုင့်ကလေးများ ပေါ်လာသည်။
(စ) သီတင်းကျွတ်လရောက်မှ ကြာပန်းများ ပွင့်ကြသည်။
(ဆ) ဆရာ စာသင်နေစဉ် စကားမပြောရ။
(ဇ) မိန်းကလေး တစ်သိုက် ရေခပ်ရင်း စကားပြောနေကြသည်။
(ဈ) လသာတုန်း ဗိုင်းငင်ရသည်။
(ည) ကျွန်ုပ်တို့ စည်းလုံးနေသမျှ မည်သူကမျှ ရန်စဝံ့မည် မဟုတ်။
(ဋ) သူ ထမင်းမစားမီ ရေချိုးသည်။
(ဌ) မောင်မောင်သည် စာမေးပွဲ မပြီးမချင်း ရုပ်ရှင် မကြည့်ပါ။
(ဍ) ကျောင်းပိတ်သောအခါ ကျောင်းသားများ လုပ်အားပေး ကြသည်။
(ဎ) မောင်ချစ်ညိုသည် သူ၏ မွေးနေ့ရောက်တိုင်း ဥပုသ်စောင့်လေ့ ရှိသည်။

## အကျိုးမျှော်ပြသမ္ဗန္ဓ

အကျိုးတစ်စုံတစ်ရာကို မျှော်လင့်သည့်အနက်ဖြင့် ဆက်စပ်ပေးသော သမ္ဗန္ဓကို 'အကျိုးမျှော်ပြသမ္ဗန္ဓ'ဟု ခေါ်သည်။

အကျိုးမျှော်ပြသမ္ဗန္ဓ တို့မှာ

အောင်၊ ရန်၊ ဖို့၊ ရန်အလို့ငှာ၊ ရန်အတွက်၊ အံ့သောငှာ၊ စိမ့်သောငှာ

 စသည်တို့ ဖြစ်ကြသည်။

သာဓက။ ။

(က) လူကောင်းဖြစ်'အောင်' ကိုယ်ကျင့် တရားကို စောင့်ထိန်းရမည်။
(ခ) လူတော်ဖြစ်စေရန် ကြိုးစားရမည်။
(ဂ) ကိုယ့်တိုင်းပြည်လုံခြုံဖို့ အရွယ်ရောက်သူတိုင်း စစ်ပညာကို တတ်ထားရမည်။
(ဃ) နိုင်ငံ၏ စီးပွားတိုးတက်ရန်အလို့ငှာ ကုန်များကို အဆင့်မီမီ ထုတ်လုပ်ကြရမည်။
(င) ကျန်းမာစေရန
်အတွက် သင့်တင့်မျှတသော အစားအစာကို စားရမည်။
(စ) မုဆိုးသည် သားကောင်ကို ပစ်အံ့သောငှာ လင့်စင်ပေါ်က စောင့်သည်။
(ဆ) နွေအခါ ရေမပြတ် စိမ့်သောငှာ ရေကန်ကို တူးကြသည်။

## အကြောင်းပြသမ္ဗန္ဓ

အကြောင်းပြသည့်အနက်ဖြင့် ဆက်စပ်ပေးသော သမ္ဗန္ဓကို 'အကြောင်းပြသမ္ဗန္ဓ'ဟု ခေါ်သည်။

အကြောင်းပြသမ္ဗန္ဓ တို့မှာ

၍၊ နှင့်၊ သောကြောင့်၊ သဖြင့်၊ လို့၊ ထို့ကြောင့်၊ သို့ဖြစ်၍၊ အဘယ်ကြောင့်ဆိုသော်

စသည်တို့ ဖြစ်ကြသည်။

သာဓက။ ။
(က) ကျွန်တော်သည် စာမေးပွဲအောင်'၍' တစ်အိမ်သားလုံး ဝမ်းသာကြသည်။
(ခ) သူသည် ဆူဆူညံညံ အသံကြားသည်နှင့် အိပ်ရာမှ နိုးလာသည်။
(ဂ) လူအများ တရားစောင့်သောကြောင့် မိုးလေဝသ မှန်ကန်သည်။
(ဃ) မိုးလေဝသ မှန်ကန်သဖြင့် သီးနှံ ပို၍ ထွက်သည်။
(င) သူ ပြောလို့ ကျွန်တော်သိရတယ်။
(စ) သူသည် ရိုးသားဖြောင့်မတ်သည်။ ထို့ကြောင့် သူ့ကို အများက ယုံကြည် လေးစားသည်။
(ဆ) နတ်တော်လသို့ ရောက်ပြီ။ သို့ဖြစ်၍ သဇင်ပန်း ပွင့်သည်။
(ဇ) ဤအရပ်၌ ရာသီဥတု ပူပြင်းသည်။ အဘယ်ကြောင့်ဆိုသော် သစ်ပင်နည်းပါးသောကြောင့်
ဖြစ်သည်။

## နှိုင်းယှဉ်ပြသမ္ဗန္ဓ

နှိုင်းယှဉ်သည့်အနက်ဖြင့် ဆက်စပ်ပေးသော သမ္ဗန္ဓကို 'နှိုင်းယှဉ်ပြသမ္ဗန္ဓ'ဟု ခေါ်သည်။

နှိုင်းယှဉ်ပြသမ္ဗန္ဓတို့မှာ

သကဲ့သို့၊ သလို၊ ထက်

စသည်တို့ ဖြစ်ကြသည်။

သာဓက။ ။

(က) သူကြိုးစား'သကဲ့သို့' ကျွန်တော်ကြိုးစားသည်။
(ခ) ဤကိစ္စသည် လယ်ပြင်မှာ ဆင်သွားသလို ထင်ရှားသည်။
(ဂ) ရောဂါဖြစ်မှ ကုသသည်ထက် ရောဂါမဖြစ်မီ ကြိုတင် ကာကွယ်သည်က ပို၍သင့်မြတ်သည်။

## ပေါင်းစည်းပြသမ္ဗန္ဓ

လူ၊ အရာဝတ္ထု၊ အကြောင်းအရာတို့ကို ပေါင်းစည်းသည့်အနက်ဖြင့် ဆက်စပ်ပေးသော သမ္ဗန္ဓကို 'ပေါင်းစည်းပြသမ္ဗန္ဓ'ဟု ခေါ်သည်။

ပေါင်းစည်းပြသမ္ဗန္ဓတို့မှာ

နှင့်၊လည်း...လည်း၊ အပြင်...လည်း၊ သာမက...လည်း၊ သာမဟုတ်...လည်း

စသည်တို့ ဖြစ်ကြသည်။

သာဓက။

(က) ရေ'နှင့်'ကြာသည် လွန်စွာ ပနံရသည်။
(ခ) သူသည် စကားပြော'လည်း ကောင်း'သည်။ စာရေး'လည်း ကောင်း'သည်။
(ဂ) ဆရာကြီးသည် ကျောင်းအုပ်ချုပ်ရေးအပြင် သင်ကြားရေးကိုလည်း တာဝန် ယူရသည်။
(ဃ) တပ်မတော်၌ အမျိုးသားများသာမက အမျိုးသမီးများလည်း တာဝန် ထမ်းဆောင် ကြသည်။
(င) မြဝတီ မင်းကြီး ဦးစမှာ လက်ရုံးရည် သာမဟုတ် နှလုံးရည် လည်း ရှိသည်။

## ရွေးချယ်ပြသမ္ဗန္ဓ

တစ်ဦးမဟုတ်တစ်ဦး၊ တစ်ခုမဟုတ်တစ်ခုကို ရွေးချယ်သည့်အနက်ဖြင့် ဆက်စပ်ပေးသော သမ္ဗန္ဓကို 'ရွေးချယ်ပြသမ္ဗန္ဓ'ဟု ခေါ်သည်။

ရွေးချယ်ပြသမ္ဗန္ဓတို့မှာ သို့မဟုတ် ဖြစ်သည်။
သာဓက။ ။(က) ဆရာက မောင်မောင်၊ သို့မဟုတ် မောင်အောင် ကိုအတန်း ခေါင်းဆောင်
အဖြစ် ရွေးလိမ့်မည်။
(ခ) တနင်္ဂနွေနေ့၌ မုန့်ဟင်းခါး၊ သို့မဟုတ် အုန်းနို့ခေါက်ဆွဲကို ကျွန်တော် တို့ချက်စား
ကြမည်။

## ကန့်သတ်ချက်ပြသမ္ဗန္ဓ

တစ်စုံတစ်ရာသော အခြေအနေကို ကန့်သတ်သည့်အနက်ဖြင့် ဖြစ်စေ၊ စည်းကမ်းသတ်မှတ်သည့် အနက်ဖြင့် ဖြစ်စေ ဆက်စပ်ပေးသော သမ္ဗန္ဓကို 'ကန့်သတ်ချက်ပြသမ္ဗန္ဓ'ဟု ခေါ်သည်။

ကန့်သတ်ချက်ပြသမ္ဗန္ဓတို့မှာ

လျှင်၊မှ၊ က

စသည်တို့ ဖြစ်ကြသည်။

သာဓက။ ။

(က) သားသမီး လိမ္မ'လျှင်' မိဘ စိတ်ချမ်းသာမည်။
(ခ) လူက ငွေကိုချစ်မှ ငွေက လူကို ချစ်မည်။
(ဂ) ရှေ့ဆောင်နွားလား၊ ဖြောင့်ဖြောင့်သွားက၊ နောက်နွား တစ်သိုက်၊ ဖြောင့်ဖြောင့် လိုက်၏။
(ဃ) သူတစ်ပါး ပစ္စည်းကို ခိုးလျှင် အဖမ်းခံရလိမ့်မည်။
(င) သင်တို့သည် ဘာသာတိုင်း၌ အမှတ်(၄၀)ရမှ စာမေးပွဲ အောင်မည်။
(စ) ယဉ်မောင်းသူသည် ယာဉ်စည်းကမ်းကို မလိုက်နာပါက အရေးယူခြင်း ခံရလိမ့်မည်။

## ကန့်သတ်မဲ့ပြသမ္ဗန္ဓ

တစ်စုံတစ်ရာသော အခြေအနေကို ကန့်သတ်ခြင်းမရှိသည့် အနက်ဖြင့် ဖြစ်စေ၊ စည်းကမ်းသတ်မှတ်ခြင်း မရှိသည့် အနက်ဖြင့် ဖြစ်စေ ဆက်စပ်ပေးသော သမ္ဗန္ဓကို 'ကန့်သတ်မဲ့ပြသမ္ဗန္ဓ'ဟု ခေါ်သည်။

ကန့်သတ်မဲ့ပြသမ္ဗန္ဓတို့မှာ

ဖြစ်စေ...ဖြစ်စေ၊ ဖြစ်စေ...မ...ဖြစ်စေ၊ သော်လည်းကောင်း ...သော်လည်းကောင်း၊ သော်လည်းကောင်း ...မ...သော်လည်းကောင်း

စသည်တို့ဖြစ်ကြသည်။

သာဓက။ ။

(က) ထားဝယ်မြို့သို့ လေယာဉ်ပျံဖြင့်'ဖြစ်စေ'၊ သင်္ဘောဖြင့်'ဖြစ်စေ' သွားနိုင်သည်။
(ခ) သူလာသည်ဖြစ်စေ၊ မလာသည်ဖြစ်စေ၊ ကျွန်တော်ရောက်အောင်လာမည်။
(ဂ) ဦးကြီးသည် သူ၏ ယာ၌ နှမ်းသော်လည်းကောင်း၊ မြေပဲသော်လည်းကောင်း စိုက်လိမ့်မည်။
(ဃ) စာမေးပွဲ ဖြေဖြစ်လျှင် သော်လည်းကောင်း၊ မဖြေဖြစ်လျှင်သော်လည်းကောင်စာမေးပွဲဝင်ကြေး ကိုမူ ပေးကြရမည်။

## တစ်ပြိုင်နက်ပြသမ္ဗန္ဓ

တစ်ပြိုင်နက်ဆောင်ရွက်ခြင်း၊ ဖြစ်ပေါ်ခြင်းအနက်ဖြင့် ဝါကျအချင်းချင်း ဆက်စပ်ပေးသော သမ္ဗန္ဓကို 'တစ်ပြိုင်နက်ပြသမ္ဗန္ဓ'ဟု ခေါ်သည်။

တစ်ပြိုင်နက်ပြသမ္ဗန္ဓတို့မှာ

လျက်၊ ကာ၊ ရင်း

 တို့ဖြစ်ကြသည်။

သာဓက။ ။

(က) မုဆိုးသည် ချုံကိုကွယ်'လျက်' သားကောင်ကို ချောင်းနေသည်။
(ခ) ဖိုးသာအောင်သည် သီချင်းတကြော်ကြော် ဆိုကာ လယ်ထွန်နေသည်။
(ဂ) ဦးမြနှင့် ဦးလှတို့သည် လမ်းလျှောက်ရင်း စကားပြောကြသည်။
(ဃ) မိုးသည် တအုန်းအုန်း မြည်လျက် သည်းထန်စွာ ရွာနေသည်။
(င) လေပြင်းကြောင့် အုန်းလက်တို့သည် အချင်းချင်း ထိခတ်ကာ တရှုန်းရှုန်း မြည်နေသည်။
(စ) လုပ်သားများသည် အလုပ်လုပ်ရင်း ပညာရှာကြသည်။

## တစ်ခုပြီးတစ်ခုပြသမ္ဗန္ဓ

တစ်ခုပြီးတစ်ခု ဆောင်ရွက်ခြင်း၊ ဖြစ်ပေါ်ခြင်းအနက်ဖြင့် ဝါကျ အချင်းချင်း ဆက်စပ်ပေးသော သမ္ဗန္ဓကို 'တစ်ခုပြီးတစ်ခုပြီးပြသမ္ဗန္ဓ'ဟု ခေါ်သည်။

တစ်ခုပြီးတစ်ခုပြသမ္ဗန္ဓတို့မှာ

ကာ၊၍

တို့ဖြစ်ကြသည်။

သာဓက။ ။

(က) မုဆိုးသည် ရဲအဖွဲ့က ဖမ်းဆီးကာ ရဲစခန်းသို့ ခေါ်ဆောင်သွားသည်။
(ခ) ဘုရားဖူးများသည် ကင်ပွန်စခန်း၌ ခေတ္တနား၍ ဧရာဝတီမြစ်မှ ကျိုက်ထီးရိုး ဘုရားဆီသို့ ခရီးဆက်ကြသည်။
(ဂ) မြစ်လက်တက်သည် မြစ်ဝကျွန်းပေါ်၌ ဧရာဝတီမြစ်မှ ခွဲထွက်ကာ ဘင်္ဂလားပင်လယ်အော်ထဲသို့ စီး ဝင်ကြသည်။
(ဃ) နေသည် အရှေ့မှထွက်'၍' အနောက်သို့ဝင်သည်။

> လေ့ကျင့်ခန်း

၁။ အနက်အဓိပ္ပာယ်အရ သမ္ဗန္ဓ (၁၁)မျိုးကို ဖော်ပြပါ။
၂။ မည်သည့် သမ္ဗန္ဓကို ဆန့်ကျင်ပြသမ္ဗန္ဓဟု ခေါ်သနည်း။ အောက်ပါ ဆန့်ကျင်ပြ သမ္ဗန္ဓတို့ကို
ဝါကျတစ်ခုစီ၌ သုံးပြပါ။
သို့ရာတွင်၊ လင့်ကစား၊ စေကာမူ၊ လျက်နှင့်၊ မ...ဘဲလျက်။
၃။ မည်သည့် သမ္ဗန္ဓကို အချိန်ပြသမ္ဗန္ဓဟု ခေါ်သနည်း။ အောက်ပါ အချိန်ပြ သမ္ဗန္ဓတို့ကို
ဝါကျတစ်ခုစီ၌ သုံးပြပါ။
နှင့်တစ်ပြိုင်နက်၊ အခါတိုင်း၊ စဉ်၊ သမျှ၊ မ...မီ၊ သောအခါ၊ တိုင်း၊ မ...မချင်။
၄။ မည်သည့် သမ္ဗန္ဓကို အကျိုးမျှော်ပြသမ္ဗန္ဓဟု ခေါ်သနည်း။ အောက်ပါ အကျိုး မျှော်ပြသမ္ဗန္ဓ
တို့ကို ဝါကျတစ်ခုစီ၌ သုံးပြပါ။
အောင်၊ ရန်၊ အံ့သောငှာ၊ စိမ့်သောငှာ၊ ဖို့။
၅။ မည်သည့် သမ္ဗန္ဓကို အကြောင်းပြ သမ္ဗန္ဓဟု ခေါ်သနည်း။ အောက်ပါ အကြောင်းပြ သမ္ဗန္ဓတို့ကို
ဝါကျတစ်ခုစီ၌ သုံးပြပါ။
၍၊ သောကြောင့်၊ သဖြင့်၊ လို့၊ ထို့ကြောင့်။
၆။ မည်သည့် သမ္ဗန္ဓကို နှိုင်းယှဉ်ပြသမ္ဗန္ဓဟု ခေါ်သနည်း။ အောက်ပါ နှိုင်းယှဉ် ပြသမ္ဗန္ဓတို့ကို
ဝါကျတစ်ခုစီ၌ သုံးပြပါ။
သကဲ့သို့၊ သလို၊ ထက်။
၇။ မည်သည့်သမ္ဗန္ဓကို ပေါင်းစည်းပြသမ္ဗန္ဓဟု ခေါ်သနည်း။ အောက်ပါ ပေါင်းစည်းပြသမ္ဗန္ဓတို့ကို
ဝါကျတစ်ခုစီ၌ သုံးပြပါ။
နှင့်၊ လည်း_____လည်း၊ အပြင်_____လည်း၊ သာမက_____လည်း။
၈။ မည်သည့်သမ္ဗန္ဓကို ရွေးချယ်ပြသမ္ဗန္ဓဟု ခေါ်သနည်း။ ရွေးချယ်ပြသမ္ဗန္ဓ 'သို့မဟုတ်' ကို
ဝါကျ၌ သုံးပြပါ။
၉။ မည်သည့် သမ္ဗန္ဓကို ကန့်သတ်ချက်ပြသမ္ဗန္ဓဟု ခေါ်သနည်း။ အောက်ပါ ကန့်သတ်ချက်ပြ
သမ္ဗန္ဓတို့ကို ဝါကျတစ်ခုစီ၌ သုံးပြပါ။
လျှင်၊ မှ၊ က။
၁၀။ မည်သည့် သမ္ဗန္ဓကို ကန့်သတ်မဲ့ပြသမ္ဗန္ဓဟု ခေါ်သနည်း။ အောက်ပါ ကန့်သတ်မဲ့ပြ
သမ္ဗန္ဓတို့ကို ဝါကျတစ်ခုစီ၌ သုံးပြပါ။
ဖြစ်စေ...ဖြစ်စေ၊ ဖြစ်စေ...မ...ဖြစ်စေ၊ သော်လည်းကောင်း...သော်လည်းကောင်း၊
သော်လည်းကောင်း...မ...သော်လည်းကောင်း။
၁၁။ မည်သည့် သမ္ဗန္ဓကို တစ်ပြိုင်နက်ပြသမ္ဗန္ဓဟု ခေါ်သနည်း။ အောက်ပါ တစ်ပြိုင်နက်ပြ
သမ္ဗန္ဓတို့ကို ဝါကျတစ်ခုစီ၌ သုံးပြပါ။
လျက်၊ ကာ၊ ရင်း။

---

# ပစ္စည်း

နာမ်၊ နာမ်စား၊ နာမဝိသေသန၊ ကြိယာ၊ ကြိယာဝိသေသနတို့၏ အဓိပ္ပာယ်ကို ထူးခြား လေးနက်အောင် ကူညီထောက်ပံ့သော စကားလုံးကို 'ပစ္စည်း'ဟု ခေါ်သည်။

ပစ္စည်း'၃'မျိုး ရှိသည်။ ယင်းပစ္စည်း(၃)မျိုးတို့မှာ-

- နာမ်ပစ္စည်း
- ကြိယာပစ္စည်း
- ပုဒ်ပြောင်းပစ္စည်း

တို့ဖြစ်ကြသည်။

(ဤပစ္စည်း (၃)မျိုးအနက် နာမ်ပစ္စည်းအကြောင်းကို မြန်မာသဒ္ဒါ အတွဲ(၁)၊ အခန်း(၂) ၊ (၃) ၊ (၄) တို့၌ ဖော်ပြခဲ့ပြီး ဖြစ်သည်။ ကြိယာပစ္စည်းနှင့် ပုဒ်ပြောင်းပစ္စည်း အကြောင်းတို့ကိုသာ ယခု ဆက်လက် ဖော်ပြမည်။)

## ကြိယာပစ္စည်း

ကြိယာ၏ အဓိပ္ပာယ်ကို ထူးခြားလေးနက်အောင် ကူညီထောက်ပံ့သော ပစ္စည်းကို 'ကြိယာပစ္စည်း'ဟု ခေါ်သည်။

ကြိယာပစ္စည်း '၅'မျိုး ရှိသည်။ ယင်းပစ္စည်း (၅)မျိုးတို့မှာ-

- အမေးပစ္စည်း
- ကိန်းညွှန်းပစ္စည်း
- ကြိယာထောက်ပစ္စည်း
- အငြင်းပြပစ္စည်း
- ဝါကျနောက်လိုက်ပစ္စည်း

တို့ဖြစ်ကြသည်။

### အမေးပစ္စည်း

သိလိုသော၊ အကြောင်းအရာ၊ အချက်အလက်တို့ကို မေးမြန်းရာ၌ အသုံးပြုသော ပစ္စည်းကို 'အမေးပစ္စည်း'ဟု ခေါ်သည်။

အမေးပစ္စည်းတို့မှာ 'နည်း၊ လော၊ စ၊ လား၊ လဲ၊ တုံး' စသည်တို့ ဖြစ်ကြသည်။

သာဓက။ ။

မြန်မာနိုင်ငံ၌ မြစ်ကူးတံတားကြီးပေါင်း မည်မျှ ရှိသ'နည်း'။
သင်တို့သည် သူတစ်ပါး ကြီးပွားချမ်းသာသည်ကို ဝမ်းမြောက်ဝမ်းသာ ရှိကြပါ၏'လော'။
ကျန်းမာပါ'စ'။
မင်းမိဘများ နေထိုင်ကောင်းကြရဲ့'လား'။
ဘာဝယ်ခဲ့သ'လဲ'။
ဘယ်သူက ပြောသ'တုံး'။

'လို့'ဟူသော ပစ္စည်းကို အမေးပစ္စည်း 'လား၊ လဲ၊ တုံး' တို့နှင့် တွဲ၍ သုံးလေ့ရှိသည်။
သာဓက။ ။

ဒီနေ့ ဘောလုံးပွဲ ရှိ'လို့လား'။
ဘယ်သူတွေ ကစားမ'လို့လဲ'။
ဘယ်မှာ ကစားမ'လို့တုံး'။

### ကိန်းညွှန်းကြိယာပစ္စည်း

ကြိယာတို့၏ အများကိန်းကို ညွှန်ပြသော ပစ္စည်းကို 'ကိန်းညွှန်းကြိယာပစ္စည်း'ဟု ခေါ်သည်။

သာဓက။ ။
ကြ၊ ကုန်၊ ကြကုန်

ကိန်းညွှန်းကြိယာပစ္စည်းတို့မှာ 'ကြ၊ ကုန်၊ ကြကုန်' တို့ဖြစ်ကြသည်။

သာဓက။ ။
ရုပ်ရှင်မင်းသား၊ မင်းသမီးတို့သည် စံပြလုပ်သားကြီးများကို အဆိုအကဖြင့် ဖျော်ဖြေ'ကြ'သည်။
စပါးပင်တို့သည် မိုးကောင်းစွာ ရသဖြင့် ရှင်သန်'ကုန်'၏။
သူတော်စင်တို့သည် တိတ်ဆိတ်အေးချမ်းသော အရပ်ကို နှစ်သက်'ကြကုန်'၏။ ကြိယာကိန်းညွှန်း ပစ္စည်းကို `မှပ်၍လည်း ရေးသားလေ့ရှိသည်။

သာဓက။ ။

ရုပ်ရှင်မင်းသား၊ မင်းသမီးတို့သည် စံပြလုပ်သားကြီးများကို အဆိုအကဖြင့် ဖျော်ဖြေသည်။
စပါးပင်တို့သည် မိုးကောင်းစွာ ရသဖြင့် ရှင်သန်၏။
သူတော်စင်တို့သည် တိတ်ဆိတ်အေးချမ်းသော အရပ်ကို နှစ်သက်၏။

### ကြိယာထောက်ပစ္စည်း

ကြိယာ၏ အနက်သဘောကို ထူးခြားအောင် ကူညီထောက်ပံ့သော ပစ္စည်းကို 'ကြိယာထောက်ပစ္စည်း'ဟု ခေါ်သည်။

ကြိယာထောက်ပစ္စည်းတို့မှာ

ချင်၊ တတ်၊ နိုင်၊ ဖူး၊ ဝံ့၊ ခဲ၊ ခဲ့၊ မိ၊ သင့်၊ ရှာ၊ လွန်း၊ လှ၊ ရက်၊ သေး၊ ဦး၊ အပ်၊ ရ၊ ထိုက်၊ နေ၊ ပြန်၊ တော့၊ နှင့်၊ သွား၊ ရစ်၊ ထား၊ ပျော်၊ ပစ်၊ ပါ

စသည်တို့ ဖြစ်ကြသည်။

သာဓက။ ။

(၁) ချင်။ ။

မောင်မြင့်သည် စာမေးပွဲအောင်သည်။ မောင်မြင့်သည် စာမေးပွဲ အောင်'ချင်'သည်။

ပထမဝါကျ၌ 'အောင်' ဟူသော ကြိယာ၏ နောက်တွင်ကြိယာ ထောက်ပစ္စည်း မပါပေ။
ယင်းဝါကျသည် မောင်မြင့် စာမေးပွဲအောင်ကြောင်း သာမန်မျှသာ ဖော်ပြသည်။
ဒုတိယဝါကျ၌မူကား အောင် ဟူသော ကြိယာ၏ နောက်တွင် 'ချင်' ဟူသော ကြိယာထောက်ပစ္စည်း ပါသည်။
ထို 'ချင်' ဟူသော ကြိယာထောက်ပစ္စည်းသည် 'ဆန္ဒရှိသည်' ဟူသော အနက်ဖြင့် 'အောင်' ဟူသော ကြိယာ၏ အဓိပ္ပာယ်ကို ထူးခြားလေးနက်အောင် ကူညီထောက်ပံ့သည်။

(၂) တတ်။ ။

မစံပယ်သည် သူငယ်ချင်းများကို ကူညီသည်။ မစံပယ်သည် သူငယ်ချင်းများကို ကူညီ'တတ်'သည်။

ပထမဝါကျ၌ ကူညီ ဟူသော ကြိယာ၏နောက်တွင် ကြိယာထောက်ပစ္စည်း မပါပေ။
ယင်းဝါကျသည် သူ ငယ်ချင်းများကို မစံပယ်ကူညီကြောင်း သာမန်မျှသာ ဖော်ပြသည်။
ဒုတိယဝါကျ၌ကား ကူညီ ဟူသော ကြိယာ၏နောက်တွင် 'တတ်' ဟူသော ကြိယာထောက်ပစ္စည်း ပါသည်။
ထို 'တတ်' ဟူသော ကြိယာထောက်ပစ္စည်းသည် 'ပြုလေ့ပြုထ ရှိသည်' ဟူသော အနက်ဖြင့် 'ကူညီ' ဟူသော ကြိယာ၏ အဓိပ္ပာယ်ကို ထူးခြားအောင် ကူညီထောက်ပံ့သည်။

(၃) နိုင်။ ။

အသက် (၁၈)နှစ် ပြည့်သူတိုင်း မဲဆန္ဒ ပေးသည်။ အသက် (၁၈)နှစ် ပြည့်သူတိုင်း မဲဆန္ဒပေး'နိုင်'သည်။

ပထမဝါကျ၌ ပေး ဟူသော ကြိယာ၏ နောက်တွင် ကြိယာထောက်ပစ္စည်း မပါပေ။
ယင်းဝါကျသည် အသက်(၁၈)နှစ် ပြည့်သူတိုင်း မဲဆန္ဒပေးကြောင်း သာမန်မျှသာ ဖော်ပြသည်။
ဒုတိယဝါကျ၌မူကား 'ပေး' ဟူသော ကြိယာ၏ နောက်တွင် 'နိုင်' ဟူသော ကြိယာထောက် ပစ္စည်း ပါသည်။
ထို 'နိုင်' ဟူသော ကြိယာထောက်ပစ္စည်းသည် 'အခွင့်အလမ်း ရှိသည်' ဟူသော အနက်ဖြင့် 'ပေး' ဟူသော ကြိယာ၏ အဓိပ္ပာယ်ကို ထူးခြားအောင် ကူညီ ထောက်ပံ့သည်။

(၄) ဖူး။ ။

သူသည် တောင်ကြီးမြို့၌ နေသည်။ သူသည် တောင်ကြီးမြို့၌ နေ'ဖူး'သည်။

ပထမဝါကျ၌ နေ ဟူသော ကြိယာ၏ နောက်တွင် ကြိယာထောက်ပစ္စည်း မပါပေ။
ယင်းဝါကျသည် တောင်ကြီးမြို့၌ သူ နေ ကြောင်း သာမန်မျှသာ ဖော်ပြသည်။
ဒုတိယဝါကျ၌မူကား နေ ဟူသော ကြိယာ၏ နောက်တွင် 'ဖူး' ဟူသော ကြိယာထောက်ပစ္စည်း ပါသည်။
ထို 'ဖူး' ဟူသော ကြိယာထောက်ပစ္စည်းသည် 'ပြုမူဆောင်ရွက် ဖြစ်ပျက်ခဲ့သည်' ဟူသော အနက်ဖြင့် 'နေ' ဟူသော ကြိယာ၏အဓိပ္ပာယ်ကို ထူးခြားအောင် ကူညီထောက်ပံ့သည်။

(၅) ဝံ့။ ။

မောင်ချစ်ညိုသည် သစ်ပင်ထိပ်ဖျားသို့ တက်သည်။ မောင်ချစ်ညိုသည် သစ်ပင်ထိပ်ဖျားသို့ တက်'ဝံ့'သည်။

ပထမဝါကျ၌ 'ထက်' ဟူသော ကြိယာ၏နောက်တွင် ကြိယာထောက်ပစ္စည်း မပါပေ။
ယင်းဝါကျသည် သစ်ပင်ထိပ်ဖျားသို့ မောင်ချစ်ညို တက်ကြောင်း သာမန်မျှသာ ဖော်ပြသည်။
ဒုတိယဝါကျ၌မူကား 'တက်' ဟူသော ကြိယာ၏ နောက်တွင် 'ဝံ့'ဟူသော ကြိယာထောက် ပစ္စည်း ပါသည်။
ထို 'ဝံ့' ဟူသော ကြိယာထောက်ပစ္စည်းသည် 'ရဲရင့်သည်' ဟူသော အနက်ဖြင့် 'တက်' ဟူသော ကြိယာ၏ အဓိပ္ပာယ်ကို ထူးခြားလေးနက်အောင် ကူညီထောက်ပံ့သည်။

(၆)။ ခဲ။ ။

သူသည် မဟုတ်မမှန် သောစကားကို ပြောသည်။ သူသည် မဟုတ်မမှန်သော စကားကိုပြော'ခဲ'သည်။

ဒုတိယဝါကျ၌ ပြောဟူသော ကြိယာ၏နောက်တွင် ခဲဟူသော ကြိယာထောက်ပစ္စည်း ပါသည်။ ထိုခဲဟူသော ကြိယာထောက်ပစ္စည်းသည် 'ပြုလေ့မရှိ' ဟူသော အနက်ဖြင့် ပြော ဟူသော ကြိယာ၏ အဓိပ္ပာယ်ကို ထူးခြားလေးနက်အောင် ကူညီထောက်ပံ့သည်။

(၇) ခဲ့။ ။
(ကက) ကျွန်တော် လာခဲ့မည်။
(ခခ) အမေ ဈေးက မုန့် ဝယ်လာခဲ့သည်။
(ဂဂ) သူသည် မိုးရွာမှာစိုး၍ ထီးယူလာခဲ့သည်။
(ဃဃ) ကျွန်မတို့ ရွာသို့ အလည်လာခဲ့ပါ။

ဖော်ပြပါ ဝါကျတို့၌ ပါသော ခဲ့ ကြိယာထောက်ပစ္စည်းသည် ကာလကို ဖော်ပြသော ပစ္စည်း မဟုတ်ချေ။
ခဲ့ ပစ္စည်းသည် ယင်းဝါကျတို့၌ ပါသော လာ၊ ဝယ်လာ၊ ယူလာ၊ အလည်လာ ဟူသော ကြိယာတို့၏ အဓိပ္ပာယ်ကို သေချာသည့် သဘော၊ ဖြစ်မြောက်သည့် သဘော၊ တိုက်တွန်းသည့် သဘောဖြင့်သာ ထူးခြားအောင် ကူညီထောက်ပံ့ကြသည်။ ဖော်ပြပါ သာဓကဝါကျ(၄)ခုတို့ကို ခဲ့ ပစ္စည်းမပါဘဲလည်း အောက်ပါအတိုင်း ရေးသားနိုင်သည်။

(ငင) ကျွန်တော် လာမည်။
(စစ) အမေဈေးက မုန့်ဝယ်လာသည်။
(ဆဆ) သူသည်မိုးရွာမှာစိုး၍ ထီးယူလာသည်။
(ဇဇ) ကျွန်မတို့ ရွာသို့ အလည်လာပါ။

(၈) မိ။ ။(ကက) မသိင်္ဂီသည် မသီတာ မကြိုက်သော စကားကို ပြောသည်။
(ခခ) မသင်္ဂီသည် မသီတာ မကြိုက်သော စကားကို ပြောမိသည်။
ဒုတိယဝါကျ၌ ပြော ဟူသော ကြိယာ၏နောက်တွင် မိ ဟူသော ကြိယာထောက်ပစ္စည်းပါသည်။
ထိုမိ ဟူသော ကြိယာထောက်ပစ္စည်းသည် 'အမှတ် မထင်ပြုမူသည်' ဟူသော အနက်ဖြင့် ပြော
ဟူသော ကြိယာ၏ အဓိပ္ပာယ်ကို ထူးခြားအောင် ကူညီထောက်ပံ့သည်။
(၉) 'ချင်၊ တတ်၊ နိုင်၊ ဖူး၊ ဝံ့၊ ခဲ၊ ခဲ့၊ မိ' ဟူသော ကြိယာထောက်ပစ္စည်းတို့ကဲ့သို့ပင် အောက်ပါ
ဝါကျ များ၌ ပါရှိသည့် သင့်၊ ရှာ၊ လွန်း၊ လှ၊ ရက်၊ သေး၊ ဦး၊ အပ်၊ ရ၊ ထိုက်၊ နေ၊ ပြန်၊
တော့၊ နှင့်၊ သွား၊ ရစ်၊ ထား၊ ပျော်၊ ပစ်၊ ပါ ဟူသော ကြိယာထောက်ပစ္စည်း တို့သည်လည်း
သက်ဆိုင်ရာ ကြိယာ အသီးသီး၏ အနက်သဘောကို ထူးခြားအောင် ကူညီထောက်ပံ့သည်။
သာဓက။ ။(ကက) သင်သည် ရောဂါ ဖြစ်စကပင် နီးရာ ဆရာဝန်နှင့် တိုင်ပင်သင့်သည်။
(ခခ) မမြခက်သည် ဆင်းရဲရှာသည်။
(ဂဂ) ဦးမြသည် သားသမီးများကို အလိုလိုက်လွန်းသည်။
(ဃဃ) မိဘမေတ္တာသည် မြင်းမိုရ်တောင်မက ကြီးမားလှသည်။
(ငင) သူသည် ကျေးဇူးရှင်ကို ပြစ်မှားရက် သည်။
(စစ) ပုဂံခေတ်က နံရံဆေးရေးပန်းချီများသည် ယခုတိုင်ရှိသေးသည်။
(ဆဆ) ထမင်းမစားမီ ကျွန်တော် ရေချိုးဦးမည်။
(ဇဇ) ပြည်ထောင်စုသား အချင်းချင်း တစ်ဦးကို တစ်ဦး လေးစားအပ်သည်။
(ဈဈ) (၃)နှစ်အောက် ကလေးများသာ မီးရထား အခမဲ ့ စီးရသည်။
(ညည) သားသမီးတိုင်း မိဘတို့၏ ဆုံးမသွန်သင်မှုကို နာခံထိုက်သည်။
(ဋဋ) ရွာသားတို့သည် ချောင်းကူးတံတားကို ပြုပြင်နေသည်။
(ဌဌ) 'ဆက်ဆက် လာပါမည်'ဟုသူက ပြောပြန်သည်။
(ဍဍ) မီးရထား ထွက်တော့မည်။
(ဎဎ) ကျွန်တော် ကျောင်းသို့ သွားနှင့်မည်။
(ဏဏ) 'ကျွန်တော်ကို လာခေါ်မည်'ဟု အစ်ကိုကြီးက မှာသွားသည်။
(တတ) လူကြီးများများ အလှူသွားကြသဖြင့် ကျွန်မ သည် အိမ်စောင့်အဖြစ် ကျန်ရစ်သည်။
(ထထ) ဦးလေးသည် ကျွန်တော်တို့ လာမည်ကို သိ၍ ထမင်းချက်ထားသည်။
(ဒဒ) ဤစာအုပ်ကို (၂)ကျပ်နှင့် ရောင်းလျှင် ဝယ်ပျော်သည်။
(ဓဓ) သူသည် ကျွန်တော်၏ စာအုပ်ကို ဖျောက်ပစ်သည်။
(နန) ဦးကြီး ဆုံးမသည့်အတိုင်း ကျွန်တော် နားထောင်ပါမည်။

### အငြင်းပြပစ္စည်း

ကြိယာ၏ မူအနက်ကို ဆန့်ကျင်အနက်ဖြစ်အောင် ပြောင်းလဲရာတွင် အသုံးပြုသော ပစ္စည်းကို 'အငြင်းပြပစ္စည်း'ဟု ခေါ်သည်။

အငြင်းပြပစ္စည်းတို့မှာ ကြိယာ၏ ရှေ့၌ထား၍သုံးလေ့ရှိသော 'မ' ပစ္စည်းနှင့် 'မ...ဘူး' ပစ္စည်းတို့ ဖြစ်ကြသည်။ 'မ' ပစ္စည်းဖြင့် အငြင်းဝါကျကို ရေးရာ၌ အခြားဆီလျော်သော ပစ္စည်းတစ်ခုခုကိုလည်း ကြိယာ၏ နောက်တွင်ထား၍ သုံးလေ့ရှိသည်။
သာဓက။ ။

မူးယစ်ဆေးဝါး၏ အန္တရာယ်ကြီးမားပုံကို သူ'မ'သိချေ။
သူသည် ရေနစ်ဖူးသဖြင့် ရေနက်ထဲသို့ 'မ'ဆင်းတော့။
ပညာလိုသော် 'မ'ပျင်းနှင့်။
မိုးချုန်းတိုင်းလည်း မိုး'မ'ရွာပါ။
ဤမြို့နယ် ၌စာမတတ်သူ 'မ'ရှိပေ။
ကျွန်မ တစ်ခါမျှ စာမေးပွဲ 'မ'ကျဖူးဘူး။
အချိန်ကို အလဟသ 'မ'ဖြုန်းရဘူး။
ယခုတိုင် ပိတောက်ပန်းများ 'မ'ပွင့်သေး။

### ဝါကျနောက်လိုက်ပစ္စည်း

ဝါကျ၏ အဆုံး၌သုံးလေ့ရှိသော (ကြိယာဝိဘတ် မဟုတ်သော) ပစ္စည်းကို 'ဝါကျနောက်လိုက်ပစ္စည်း'ဟု ခေါ်သည်။

ဝါကျနောက်လိုက်ပစ္စည်းတို့မှာ

ကွာ၊ ကွယ်၊နော်၊ ပါ၊ ပေါ့၊ ဗျာ၊ ရှင်၊ လေ၊ လို့၊ ပေါ့ဗျာ၊ ပေါ့လေ၊ လေကွယ်

စသည်တို့ ဖြစ်ကြသည်။
သာဓက။ ။

သူ့ခမျာ အားကိုးရာမဲ့ ဖြစ်နေပါတယ်'ကွာ'။
ငါ့မြေးတို့ ဆန္ဒအတိုင်း ဘိုးဘိုး ဆောင်ရွက်ပေးပါ့မယ်'ကွယ်'။
စာမေးပွဲ နီးလာပြီ'နော်'။
ကျွန်တော် တတ်နိုင်သမျှ ကူညီတာ'ပါ'။
ခရီးပန်းရင် သစ်ပင်ရိပ်မှာ ခဏနားကြတာ'ပေါ့'။
အားလုံးက ခင်ဗျားကို မျှော်လင့်နေကြပါတယ်'ဗျာ'။
အခုလို ကူညီတဲ့အတွက် ကျေးဇူး တင်ပါတယ်'ရှင်'။
ရထားမီအောင် မြန်မြန် သွားကြမယ်'လေ'။
ကျွန်တော် ဈေးသွားမ'လို့'။
ခင်ဗျားတို့က ပြိုင်ပွဲမှာ အနိုင်ရတော့ ပြုံးနိုင်တာ'ပေါ့ဗျာ'။
ဒီအခက်အခဲ ပြေလည်သွားအောင် ကျွန်တော်တို့ စဉ်းသားကြတာ'ပေါ့လေ'။
'ပညာရွှေအိုး၊ လူမခိုး' လို့ ဆိုတယ်'လေကွယ်'။

## ပုဒ်ပြောင်းပစ္စည်း

ကြိယာနှင့် နာမဝိသေသနတို့ကို နာမ်အဖြစ်သို့လည်းကောင်း၊ ကြိယာကို နာမဝိသေသနအဖြစ်လည်းကောင်း၊ ကြိယာနှင့် နာမဝိသေသနတို့ကို ကြိယာဝိသေသန အဖြစ်သို့လည်းကောင် ပြောင်းရာ၌ အသုံးပြုသော ပစ္စည်းကို 'ပုဒ်ပြောင်းပစ္စည်း'ဟု ခေါ်သည်။

၁၀၆။ နာမ်ပစ္စည်းကြိယာပစ္စည်းတို့သည် နာမ်၊ နာမ်စား၊ နာမဝိသေသန၊ ကြိယာ၊ ကြိယာဝိသေသန
တို့၏ အဓိပ္ပာယ်ကို ထူးခြားလေးနက်အောင် ဆောင်ရွက်ကြသော်လည်း ပုဒ်ပြောင်း ပစ္စည်းမှာမူ
ဝါစင်္ဂ တစ်ခုမှ တစ်ခုသို့ ပြောင်းလဲရုံမျှသာ ဆောင်ရွက်သည်။

ပုဒ်ပြောင်းပစ္စည်း '၃'မျိုး ရှိသည်။ ယင်းပစ္စည်း(၃)မျိုးတို့မှာ-

- နာမ်ပုဒ်ပြောင်းပစ္စည်း
- နာမဝိသေသနပုဒ်ပြောင်းပစ္စည်း
- ကြိယာဝိသေသနပုဒ်ပြောင်းပစ္စည်း

တို့ဖြစ်ကြသည်။

### နာမ်ပုဒ်ပြောင်းပစ္စည်း

ကြိယာနှင့် နာမဝိသေသနတို့ကို နာမ်အဖြစ်သို့ ပြောင်းရာ၌ အသုံးပြုသော ပစ္စည်းကို 'နာမ်ပုဒ်ပြောင်းပစ္စည်း'ဟု ခေါ်သည်။

နာမ်ပုဒ်ပြောင်းပစ္စည်း '၂'မျိုး ရှိသည်။ ယင်းပစ္စည်း(၂)မျိုးတို့မှာ-

- ကြိယာနာမ်ပုဒ်ပြောင်းပစ္စည်း
- ဂုဏ်ရည်ပြနာမ်ပုဒ်ပြောင်းပစ္စည်း

တို့ဖြစ်ကြသည်။

#### ကြိယာနာမ်ပုဒ်ပြောင်ပစ္စည်း

ကြိယာကို ကြိယာနာမ် အဖြစ်သို့ ပြောင်းရာ၌ အသုံးပြုသော ပစ္စည်းကို 'ကြိယာနာမ်ပုဒ်ပြောင်းပစ္စည်း'ဟု ခေါ်သည်။

ကြိယာပုဒ်ပြောင်းပစ္စည်း တို့မှာ

အ၊ ခြင်း၊ ချက်၊ ဖွယ်၊ စရာ၊ ဖို့၊ ရန်၊ မှု၊ အ-အ

တို့ဖြစ်ကြသည်။

သာဓက။ ။

ကြိယာ | ပစ္စည်း | ကြိယာနာမ်
---|---|---
စား | အ | အစား
စား | ခြင်း | စားခြင်း

(ဤပုဒ်ပြောင်းပစ္စည်းတို့ကို အသုံးပြုခြင်းဖြင့် ကြိယာမှ ကြိယာနာမ် ဖြစ်လာပုံ အကြောင်းကို ကြိယာနာမ် အကြောင်း၌ ဖော်ပြခဲ့ပြီး ဖြစ်သည်။)

#### ဂုဏ်ရည်ပြနာမ်ပုဒ်ပြောင်းပစ္စည်း

နာမဝိသေသနကို ဂုဏ်ရည်ပြနာမ်အဖြစ်သို့ ပြောင်းရာ၌ အသုံးပြုသော ပစ္စည်းကို 'ဂုဏ်ရည်ပြနာမ်ပုဒ်ပြောင်းပစ္စည်း'ဟု ခေါ်သည်။

ဂုဏ်ရည်ပြနာမ်ပုဒ်ပြောင်းပြပစ္စည်းတို့မှာ

အ၊ မှု၊ ခြင်း

တို့ဖြစ်ကြသည်။

သာဓက။ ။

နာမဝိသေသန | ပစ္စည်း | ဂုဏ်ရည်ပြနာမ်

(၁) ကောင်း + အ၊မှု၊ခြင်း = အကောင်း
ကောင်းမှု
ကောင်းခြင်း
(၂) ထူးချွန် + မှု၊ ခြင်း = ထူးချွန်မှု
ထူးချွန်ခြင်း

(ဤ ပုဒ်ပြောင်းပစ္စည်းတို့ကို အသုံးပြုခြင်းဖြင့် နာမဝိသေသနမှ ဂုဏ်ရည်ပြနာမ် ဖြစ်လာပုံ
အကြောင်းကို ဂုဏ်ရည်ပြနာမ် အကြောင်း၌ ဖော်ပြခဲ့ပြီး ဖြစ်သည်။)

### နာမဝိသေသနပုဒ်ပြောင်းပစ္စည်း

ကြိယာကို နာမဝိသေသနအဖြစ်သို့ ပြောင်းရာ၌ အသုံးပြုသော ပစ္စည်းကို 'နာမဝိသေသနပုဒ်ပြောင်းပစ္စည်း'ဟု ခေါ်သည်။

နာမဝိသေသနေပုဒ်ပြောင်းပစ္စည်းတို့မှာ

သော၊ သည့်၊ မည့်

တို့ ဖြစ်ကြသည်။

သာဓက။ ။

ကြိယာ | ပစ္စည်း  | နာမဝိသေသန
---|---|---
ဝယ် | သော | ဝယ်သော (စာအုပ်)
စား | သည့် | စားမည့် (အစာ)
ပြော | မည့် | ပြောမည့် (စကား)

### ကြိယာဝိသေသနပုဒ်ပြောင်းပစ္စည်း

ကြိယာနှင့် နာမဝိသေသနတို့ကို ကြိယာဝိသေသန အဖြစ်သို့ ပြောင်းရာ၌ အသုံးပြုသော ပစ္စည်းကို 'ကြိယာဝိသေသနပုဒ်ပြောင်းပစ္စည်း'ဟု ခေါ်သည်။

ကြိယာဝိသေသနပုဒ်ပြောင်းပစ္စည်းတို့မှာ

စွာ၊ အ၊ တ-တ၊ အ-တ၊ ချည်-ချည်

စသည်တို့

ဖြစ်ကြသည်။

သာဓက။ ။

ကြိယာ | ပစ္စည်း | ကြိယာဝိသေသန
---|---|---
ခင်မင် | စွာ | ခင်မင်စွာ
ကုန် | အ | အကုန်
ရိုသေ | တ-တ | တရိုတသေ
ကျွမ်းဝင် | အ-တ | အကျွမ်းတဝင်
ဝင်ထွက် | ချည်-ချည် | ဝင်ချည်ထွက်ချည်

နာမဝိသေသန | ပစ္စည်း | ကြိယာဝိသေသန
---|---|---
ချိုသာ | စွာ | ချိုသာစွာ
လှ | အ | အလှ
ပင်ပန်း | တ-တ | တပင်တပန်း
ပူပြင်း | အ-တ | အပူတပြင်း
မြန်နှေး | ချည်-ချည် | မြန်ချည်နှေးချည်

(ဤပုဒ်ပြောင်း ပစ္စည်းတို့ကို အသုံးပြုခြင်းဖြင့် ကြိယာနှင့် နာမဝိသေသနတို့မှ ကြိယာဝိသေသန
ဖြစ်လာပုံ အကြောင်းကို ပစ္စည်းဆက်ကြိယာဝိသေသနအကြောင်း၌ ဖော်ပြခဲ့ပြီး ဖြစ်သည်။)

> လေ့ကျင့်ခန်း

၁။ ကြိယာပစ္စည်း ဟူသည် အဘယ်နည်း။
၂။ အမေးပစ္စည်းဟူသည် အဘယ်နည်း။ အောက်ပါ အမေးပစ္စည်းအသီးသီးကို ဝါကျ၌ သုံးပြပါ။
နည်း၊ လား၊ လဲ၊ တုံး၊ လို့လား၊ လို့လဲ၊ လို့တုံး။
၃။ မည်သည့် ပစ္စည်းကို ကိန်းညွှန်းပစ္စည်းဟု ခေါ်သနည်း။ အောက်ပါ ကိန်းညွှန်းပစ္စည်း
အသီးသီးကို ဝါကျ၌သုံးပြပါ။ ယင်းပစ္စည်းတို့နှင့် သက်ဆိုင်သော ကြိယာကို လည်းဖော်ပြပါ။
ကြ၊ ကုန်၊ ကြကုန်။
၄။ ကြိယာထောက်ပစ္စည်းဟူသည် အဘယ်နည်း။ အောက်ပါ ကြိယာထောက်ပစ္စည်း အသီးသီးကို
ဝါကျ၌ သုံးပြပါ။ ယင်းပစ္စည်းတို့သည် မည်သည့် အနက်ဖြင့် သက်ဆိုင်ရာ ကြိယာ၏
အဓိပ္ပာယ်ကို ထူးခြားလေး နက်အောင် ကူညီထောက်ပံ့ကြောင်းကိုလည်း ရှင်းပြပါ။
ချင်၊ ဖူး၊ ဝံ့၊ သင့်၊ သေး၊ ထိုက်၊ နှင့်၊ ပါ။
၅။ အငြင်းပြပစ္စည်း ဟူသည် အဘယ်နည်း။
(က) အငြင်းပြပစ္စည်း မ ကိုကြိယာနောက်တွင် ရှိသော 'ပေ၊ ပါ၊ နှင့်၊ ချေ' ပစ္စည်းအသီးသီးနှင့်
တွဲ၍ ဝါကျ၌ သုံးပြပါ။
(ခ) အငြင်းပြပစ္စည်း မ_____ဘူး ကို ဝါကျ(၂)၌ သုံးပြပါ။
၆။ မည်သည့် ပစ္စည်းကို ဝါကျနောက်လိုက်ပစ္စည်းဟု ခေါ်သနည်း။
အောက်ပါဝါကျနောက်လိုက်ပစ္စည်း အသီးသီးကို ဝါကျ၌ သုံးပြပါ။
ကွာ၊ နော်၊ လေ၊ ဗျာ၊ ရှင်၊ ပေါ့ဗျာ၊ လေကွယ်။
၇။ ပုဒ်ပြောင်း ပစ္စည်းဟူသည် အဘယ်နည်း။
၈။ (က) ပုဒ်ပြောင်းပစ္စည်း ဘယ်နှမျိုးရှိသနည်း။ ရေတွက်ပြပါ။
(ခ) အောက်ပါ ပစ္စည်းအသီးသီးသည် မည့်သည့် ပုဒ်ပြောင်းပစ္စည်းဖြစ်သည်ကိုခွဲခြားပြပါ။
ဖွယ်၊ သည့်၊ တ-တ။
(ဂ) အောက်ပါ ကြိယာအသီးသီးကို ကြိယာနာမ်ဖြစ်လာစေရန် သက်ဆိုင်ရာ ပစ္စည်းနှင့် တွဲပြပါ။
ပေး၊ ပြောဆို၊ ဖော်ရွှေ၊ ရည်မှန်း။
(ဃ) အောက်ပါ နာမဝိသေသနအသီးသီးကို ဂုဏ်ရည်ပြနာမ် ဖြစ်လာစေရန် သက်ဆိုင်ရာ
ပစ္စည်းနှင့် တွဲပြပါ။
ဆိမ့်၊ ရိုးသာ၊ ဖြောင့်မတ်၊ တည်ကြည်။
(င) အောက်ပါ ကြိယာအသီးသီးကို နာမဝိသေသန ဖြစ်လာစေရန် သက်ဆိုင်ရာ ပစ္စည်းနှင့် တွဲ၍
ကွက်လပ် တွင်ဖြည့်ပါ။
_____ ပစ္စည်း၊ _____ ပန်းတိုင်၊ _____ ရက်။
(စ) အောက်ပါ ကြိယာနှင့် နာမဝိသေသန အသီးသီးကို ကြိယာဝိသေသန ဖြစ်လာစေရန်
သက်ဆိုင်ရာ ပစ္စည်းနှင့် တွဲ၍ ကွက်လပ်တွင် ဖြည့်ပါ။
ထင်ရှား၊ လေးစား၊ ရင်းနှီး၊ နိမ့်မြင့်၊ ခမ်းနား။
(၁) _____ ကျင်းပသည်။
(၂) _____ပျံသန်းသည်။
(၃) _____ နေကြသည်။
(၄) _____ မြင်ရသည်။
(၅) _____ ဆက်ဆံသည်။

---

# ဝါကျရောနှင့်ဝါကျကဏ္ဍ

၁၁၃။ ဆိုလိုသည့် အဓိပ္ပာယ်ရောက်အောင် စနစ်တကျ စီစဉ်ထားသော ပုဒ်အစုအပေါင်းကို ဝါကျ
ဟု ခေါ်သည်။
၁၁၄။ ဖွဲ့စည်းတည်ဆောက်ပုံအရ ဝါကျ (၂)မျိုး ရှိသည်။ ယင်းဝါကျ(၂)မျိုးတို့မှာ-
(က) ဝါကျရိုး
(ခ) ဝါကျရော တို့ဖြစ်ကြသည်။
(- ဝါကျရိုး အကြောင်းကို မြန်မာသဒ္ဒါ အတွဲ(၁)၊ အခန်း(၂)နှင့် (၃)တို့၌ ဖော်ပြခဲ့ပြီး ဖြစ်သည်။
ဝါကျရောဖွဲ့နည်း အကြောင်းကိုလည်း မြန်မာသဒ္ဒါ အတွဲ(၁)၊ အခန်း(၄)၌ ဖော်ပြခဲ့ပြီးဖြစ်သည်။
- ဝါကျကဏ္ဍ အကြောင်းကို မလေ့လာမီ ဝါကျရော ဖွဲ့စည်းတည်ဆောက်ပုံကို သိရှိရန် လိုသည်။
ထို့ကြောင့် ဝါကျရော အကြောင်းကို အကျဉ်းမျှ ထပ်မံ၍ အောက်၌ ဖော်ပြထားသည်။
ဝါကျရော
၁၁၅။ ဝါကျရိုး(၂)ခု၊ သို့မဟုတ်(၂)ခုထက် ပိုသော ဝါကျရိုးများကို ဝါကျတစ်ခုတည်း ဖြစ်စေရန်
ဝိဘတ်၊ ပစ္စည်း၊ သမ္ဗန္ဓ တစ်ခုခုဖြင့် ဆက်၍ ရေးသော ဝါကျကို ဝါကျရောဟု ခေါ်သည်။
သာဓက။ ။(က) မောင်မောင် ပြန်လာသည်ကို ကျွန်တော်တွေ့သည်။
(ခ) ကျောင်းမှ ပြန်လာသော မောင်မောင်ကို ကျွန်တော်တွေ့သည်။
(ဂ) မောင်မောင် ကျောင်းမှ ပြန်လာသောအခါ (၅)နာရီ ထိုးပြီ။
သာဓက ဝါကျ(က) သည် မောင်မောင် ပြန်လာသည် ဟူသော ဝါကျရိုးနှင့်
ကျွန်တော်တွေ့သည် ဟူသော ဝါကျရိုးတို့ကို ကို ဝိဘတ်ဖြင့် ဆက်၍ရေးထားသော ဝါကျရော
ဖြစ်သည်။
သာဓက ဝါကျ(ခ)သည် (မောင်မောင်) ကျောင်းမှ ပြန်လာသည် ဟူသော ဝါကျရိုးနှင့်
မောင်မောင် ကို ကျွန်တော်တွေ့သည် ဟူသော ဝါကျရိုးတို့ကို သောပစ္စည်းဖြင့်ဆက်၍
ရေးထားသော ဝါကျရော ဖြစ်သည်။
သာဓက ဝါကျ(ဂ) သည် မောင်မောင် ကျောင်းမှ ပြန်လာသည် ဟူသော ဝါကျရိုးနှင့် (၅)နာရီ
ထိုးပြီ ဟူသော ဝါကျရိုးတို့ကို သောအခါ ဟူသော သမ္ဗန္ဓဖြင့် ဆက်၍ ရေးထားသော ဝါကျရော
ဖြစ်သည်။
ဝါကျကဏ္ဍ
၁၁၆။ ဝါကျရော၏ အစိတ်အပိုင်း တစ်ခု ဖြစ်သည့်ပြင် ကတ္တားနှင့် ကြိယာ ပါရှိသော
ပုဒ်အစုအပေါင်းကို ဝါကျကဏ္ဍဟု ခေါ်သည်။
၁၁၇။ ဝါကျကဏ္ဍ(၂)မျိုး ရှိသည်။ ယင်းဝါကျကဏ္ဍ(၂)မျိုးတို့မှာ-
(က) အမှီခံဝါကျကဏ္ဍ
(ခ) အမှီဝါကျကဏ္ဍ တို့ဖြစ်ကြသည်။
၁၁၈။ အမှီခံဝါကျ ကဏ္ဍနှင့် အမှီဝါကျကဏ္ဍ။ ။ဝါကျရောတွင် ကတ္တားနှင့် ကြိယာ
ပါရှိပြီး သီးခြား ရပ်တည်နိုင်သော၊ အဓိပ္ပာယ် ပြည့်စုံသော ပုဒ်အစုအပေါင်းကို အမှီခံဝါကျကဏ္ဍ
ဟု ခေါ်သည်။
ဝါကျရောတွင် ကတ္တားနှင့် ကြိယာ ပါရှိသော်လည်း သီးခြား မရပ်တည်နိုင်သော၊ အဓိပ္ပာယ်
မပြည့်စုံသော ပုဒ်အစုအပေါင်းကို အမှီခံဝါကျကဏ္ဍဟု ခေါ်သည်။
သာဓက။ ။
အမှီဝါကျကဏ္ဍ အမှီခံဝါကျကဏ္ဍ
(က) မောင်မောင် ပြန်လာသည်ကို
(ခ) သူသည် ဖျားသောကြောင့်
ကျွန်တော်တွေ့သည်။
ကျောင်းမတက်နိုင်ပါ။
သာဓက (က) ၌ဖော်ပြထားသည့် ဝါကျရောတွင် မောင်မောင် ပြန်လာသည်ကို နှင့်
ကျွန်တော်တွေ့ သည် ဟူသော ဝါကျကဏ္ဍ (၂)ခု ပါဝင်သည်။ ကျွန်တော်တွေ့သည် ဟူသော
ဝါကျကဏ္ဍသည် အမှီခံ ဝါကျ ကဏ္ဍ ဖြစ်သည်။ မောင်မောင်ပြန်လာသည် ကို ဟူသော
ဝါကျကဏ္ဍ မှာအမှီဝါကျကဏ္ဍ ဖြစ်သည်။ ဝါကျရော၏ ဆိုလိုသည့် အဓိပ္ပာယ် ပြည့်စုံစေရန်
မောင်မောင် ပြန်လာသည်ကို ဟူသော ဝါကျကဏ္ဍသည် ကျွန်တော်တွေ့ ဟူသော
ဝါကျကဏ္ဍကို မှီရသဖြင့်အမှီဝါကျကဏ္ဍ ဖြစ်သည်။ မောင်မောင်ပြန်လာသည်ကို ဟူသော
ဝါကျကဏ္ဍ၏ မှီခြင်းကို ခံရသည့် ကျွန်တော်တွေ့သည် ဟူသော ဝါကျကဏ္ဍသည်
အမှီခံဝါကျကဏ္ဍဖြစ်သည်။
သာဓက (ခ)၌ ဖော်ပြထားသည့် ဝါကျရောတွင် သူသည် ဖျားသောကြောင့် နှင့်
(သူ)ကျောင်းမတက် နိုင်ပါ ဟူသော ဝါကျကဏ္ဍ(၂) ပါဝင်သည်။ (သူ) ကျောင်းမတက်နိုင်ပါ
ဟူသော ဝါကျကဏ္ဍသည် အမှီခံဝါကျကဏ္ဍ ဖြစ်သည်။ သူသည် ဖျားသောကြောင့် ဟူသော
ဝါကျကဏ္ဍသည် အမှီဝါကျကဏ္ဍ ဖြစ်သည်။
၁၁၉။ အမှီဝါကျကဏ္ဍ (၃)မျိုး ရှိသည်။ ယင်းအမှီဝါကျကဏ္ဍ (၃)မျိုးတို့မှာ-
(က) နာမ်ဝါကျကဏ္ဍ
(ခ) နာမဝိသေသနဝါကျကဏ္ဍ
(ဂ) ကြိယာဝိသေသနဝါကျကဏ္ဍ တို့ဖြစ်ကြသည်။
၁၂၀။ (က) နာမ်ဝါကျကဏ္ဍ။ ။ကတ္တားနှင့် ကြိယာ ပါရှိပြီး နာမ်သဘောသက်ရောက်သော
အမှီဝါကျကဏ္ဍကို နာမ်ဝါကျကဏ္ဍဟု ခေါ်သည်။
နာမ်ဝါကျကဏ္ဍ၏ အဆုံး၌ ကို၊ မှာ၊ က စသည့် နာမ်ဝိဘတ်များ ပါဝင်ကြသည်။
သာဓက။ ။
နာမ်ဝါကျကဏ္ဍ အမှီခံဝါကျကဏ္ဍ
(၁) မောင်မောင်ပြန်လာသည်ကို
(၂) သူပြောသည်မှာ
(၃) သူပထမ ရသည်က
ကျွန်တော်တွေ့သည်။
အမှန်ဖြစ်သည်။
များသည်။
သာဓက (၁)၌ ကျွန်တော်တွေ့သည် သည် အမှီခံဝါကျကဏ္ဍဖြစ်သည်။
မောင်မောင်ပြန်လာသည်ကို သည်အမှီဝါကျကဏ္ဍ ဖြစ်သည်။ယင်းအမှီဝါကျကဏ္ဍသည်
နာမ်သဘော သက်ရောက်သည့်အပြင် အဆုံး ၌ နာမ်ဝိဘတ် ကို ပါဝင်သောကြောင့်
နာမ်ဝါကျကဏ္ဍဖြစ်သည်။ အမှီခံဝါကျကဏ္ဍ ၏ကံလည်းဖြစ် သည်။
သာဓက (၂)၌ အမှန်ဖြစ်သည်သည် အမှီခံဝါကျကဏ္ဍ ဖြစ်သည်။ သူပြောသည်မှာ သည်
အမှီဝါကျ ဖြစ်သည်။ ယင်းအမှီဝါကျကဏ္ဍသည် နာမ်သဘောသက်ရောက်သည့် အပြင် အဆုံး၌
နာမ်ဝိဘတ် မှာ ပါဝင်သောကြောင့်နာမ်ဝါကျ ကဏ္ဍ ဖြစ်သည်။ အမှီခံဝါကျကဏ္ဍ၏
ကတ္တားလည်း ဖြစ်သည်။
သာဓက(၃)၌ များသည် သည် အမှီခံဝါကျကဏ္ဍဖြစ်သည်။ သူပထမရသည်ကသည်
အမှီဝါကျကဏ္ဍ ဖြစ်သည်။ ယင်းအမှီဝါကျကဏ္ဍသည် နာမ်သဘောသက်ရောက်သည့်အပြင်
အဆုံး၌ နာမ်ဝိဘတ် က ပါဝင်သောကြောင့် နာမ်ဝါကျကဏ္ဍ ဖြစ်သည်။ အမှီခံ ဝါကျကဏ္ဍ၏
ကတ္တားလည်း ဖြစ်သည်။
(ခ) နာမဝိသေသနဝါကျကဏ္ဍ။ ။ကတ္တားနှင့် ကြိယာ ပါရှိပြီး နာမဝိသေသန သဘော
သက်ရောက် သောအမှီဝါကျကဏ္ဍကို နာမဝိသေသနဝါကျကဏ္ဍဟု ခေါ်သည်။
နာမဝိသေသနဝါကျကဏ္ဍ၏ အဆုံး၌ သော၊ သည့်၊ မည့် ဟူသော ပုဒ်ပြောင်း ပစ္စည်းများ
ပါဝင်ကြ သည်။
သာဓက။ ။
နာမဝိသေသနဝါကျကဏ္ဍ အမှီခံဝါကျကဏ္ဍ
(၁) သူကျွေးသော မုန့်ကို ကျွန်တော်စားသည်။
(၂) မောင်မောင် စားချင်သည့်
(၃) ကျောင်းသာများ စာမေးပွဲ ဖြေရမည့်
ဟင်းမှာ ကြက်သားဟင်း ဖြစ်သည်။
ရက်ကို ဆရာကြီးက ကြေညာပြီ။
သာဓက (၁)၌ မုန့်ကို ကျွန်တော်စားသည် သည်အမှီခံဝါကျကဏ္ဍ ဖြစ်သည်။ သူကျွေးသော
သည် အမှီဝါကျကဏ္ဍ ဖြစ်သည်။ အမှီဝါကျကဏ္ဍ၏ အဆုံး၌ နာမဝိသေသန ပုဒ်ပြောင်းပစ္စည်း
သော ပါဝင်သည့်အပြင် ယင်းအမှီဝါကျကဏ္ဍသည် အမှီခံဝါကျကဏ္ဍ၌ ရှိသော မုန့်ဟူသော
နာမ်ကိုလည်း အထူးပြုသည်။ ထို ကြောင့် သူကျွေးသော သည် နာမဝိသေသန
ဝါကျကဏ္ဍဖြစ်သည်။
သာဓက (၂)၌ ဟင်းမှာ ကြက်သားဟင်း ဖြစ်သည် သည်အမှီခံဝါကျကဏ္ဍ ဖြစ်သည်။
မောင်မောင် စားချင်သည့် သည်အမှီဝါကျကဏ္ဍ ဖြစ်သည်။ အမှီဝါကျကဏ္ဍ၏ အဆုံး၌
နာမဝိသေသန ပုဒ်ပြောင်း ပစ္စည်း သည့် ပါဝင်သည့်အပြင် ယင်း အမှီဝါကျကဏ္ဍသည်
အမှီခံဝါကျကဏ္ဍသည် အမှီခံ ဝါကျကဏ္ဍ၌ ရှိသော ဟင်း ဟူသော နာမ်ကိုလည်း အထူးပြုသည်။
ထို့ကြောင့် မောင်မောင် စားချင်သည့် သည် နာမဝိသေသန ဝါကျကဏ္ဍ ဖြစ်သည်။
သာဓက(၃)၌ ရက်ကို ဆရာကြီးက ကြေညာပြီ သည်အမှီခံဝါကျကဏ္ဍဖြစ်သည်။
ကျောင်းသားများ စာမေးပွဲ ဖြေရမည့် သည်အမှီဝါကျကဏ္ဍ ဖြစ်သည်။ အမှီဝါကျကဏ္ဍ၏
အဆုံး၌ နာမဝိသေသန ပုဒ်ပြောင်း ပစ္စည်း မည့် ပါဝင်သည့်အပြင် ယင်းအမှီဝါကျကဏ္ဍသည်
အမှီခံဝါကျကဏ္ဍ၌ ရှိသော ရက်ဟူသော နာမ်ကိုလည်း အထူးပြုသည်။ ထို့ကြောင့်
ကျောင်းသားများ စာမေးပွဲ ဖြေရမည့် သည် နာမဝိသေသန ဝါကျကဏ္ဍဖြစ်သည်။
(ဂ) ကြိယာဝိသေသနဝါကျကဏ္ဍ။ ။ကတ္တားနှင့် ကြိယာ ပါရှိပြီး ကြိယာဝိသေသန
သဘော သက်ရောက်သော အမှီဝါကျ ကဏ္ဍကို ကြိယာဝိသေသနဝါကျကဏ္ဍဟု ခေါ်သည်။
၁၂၁။ ကြိယာဝိသေသနဝါကျကဏ္ဍ(၉)မျိုး ရှိသည်။ ယင်းဝါကျ ကဏ္ဍ(၉)မျိုးတို့မှာ-
(က) ဆန့်ကျင်ပြ ကြိယာဝိသေသန ဝါကျကဏ္ဍ
(ခ) အချိန်ပြ ကြိယာဝိသေသန ဝါကျကဏ္ဍ
(ဂ) အကျိုးမျှော်ပြ ကြိယာဝိသေသန ဝါကျကဏ္ဍ
(ဃ) အကြောင်းပြ ကြိယာဝိသေသန ဝါကျကဏ္ဍ
(င) နှိုင်းယှဉ်ပြ ကြိယာဝိသေသန ဝါကျကဏ္ဍ
(စ) ကန့်သတ်ချက်ပြ ကြိယာဝိသေသန ဝါကျကဏ္ဍ
(ဆ) ကန့်သတ်မဲ့ပြ ကြိယာဝိသေသန ဝါကျကဏ္ဍ
(ဇ) ပမာဏပြ ကြိယာဝိသေသန ဝါကျကဏ္ဍ
(ဈ) အမူအရာပြ ကြိယာဝိသေသန ဝါကျကဏ္ဍ တို့ဖြစ်ကြသည်။
၁၂၂။ (က) ဆန့်ကျင်ပြ ကြိယာဝိသေသန ဝါကျကဏ္ဍ။ ။ဆန့်ကျင်ခြင်း အနက်ဖြင့်
ကြိယာဝိ သေသန သဘော သက်ရောက်သော အမှီဝါကျကဏ္ဍကို ဆန့်ကျင်ပြ ကြိယာဝိသေသန
ဝါကျကဏ္ဍဟု ခေါ်သည်။
ဆန့်ကျင်ပြကြိယာဝိသေသန ဝါကျကဏ္ဍ၏ အဆုံး၌ သော်လည်း၊ စေကာမူ စသည့် ဆန့်ကျင်ပြ
သမ္ဗန္ဓဟု ခေါ်သည်။
သာဓက။ ။
ဆန့်ကျင်ပြကြိယာဝိသေသန ဝါကျကဏ္ဍ အမှီခံဝါကျကဏ္ဍ
(၁)
(၂)
မောင်မောင်သည် စာကြိုးစား သော်လည်း
ဦးမြသည် နေမကောင်းစေကာမူ
ဂုဏ်ထူးမရချေ။
ရုံးသို့ သွားသည်။
သာဓက(၁)၌ ဂုဏ်ထူးမရချေ သည် အမှီခံဝါကျကဏ္ဍ ဖြစ်သည်။ မောင်မောင် စာကြိုးစား
သော်လည်း သည် အမှီဝါကျကဏ္ဍ ဖြစ်သည်။ အမှီဝါကျကဏ္ဍ၏ အဆုံး၌ ဆန်ကျင်ပြ သမ္ဗန္ဓ
သော်လည်း ပါဝင်သည့်အပြင် ယင်းအမှီဝါကျကဏ္ဍသည် အမှီခံဝါကျကဏ္ဍ၌ ရှိသော မရချေ
ဟူသော ကြိယာကိုလည်း ဆန့်ကျင်သည့် အနက်ဖြင့် အထူးပြုသည်။ ထို့ကြောင့် မောင်မောင်
စာကြိုးစား သော်လည်း သည် ဆန့်ကျင်ပြ ကြိယာဝိသေသန ဝါကျကဏ္ဍ ဖြစ်သည်။
သာဓက(၂)၌ ရုံးသို့သွားသည် သည်အမှီခံဝါကျကဏ္ဍ ဖြစ်သည်။ ဦးမြသည်
နေမကောင်းစေကာမူ သည် အမှီဝါကျကဏ္ဍ ဖြစ်သည်။ အမှီဝါကျကဏ္ဍ၏ အဆုံး၌
ဆန့်ကျင်ပြသမ္ဗန္ဓ စေကာမူ ပါဝင်သည့် အပြင် ယင်းအမှီဝါကျကဏ္ဍသည် အမှီခံဝါကျကဏ္ဍ၌
ရှိသော သွားသည် ဟူသော ကြိယာကိုလည်း ဆန့်ကျင်သည့် အနက်ဖြင့် အထူးပြုသည်။
ထို့ကြောင့် ဦးမြသည် နေမကောင်း စေကာမူ သည် ဆန့်ကျင် ပြကြိယာဝိသေသန
ဝါကျကဏ္ဍဖြစ်သည်။
(ခ) အချိန်ပြ ကြိယာဝိသေသန ဝါကျကဏ္ဍ။ ။အချိန်ကာလကို ဖော်ပြခြင်းဖြင့်
ကြိယာဝိသေသန သဘော သက်ရောက်သော အမှီဝါကျကဏ္ဍကို အချိန်ပြ ကြိယာဝိသေသန
ဝါကျကဏ္ဍဟု ခေါ်သည်။
အချိန်ပြ ကြိယာဝိသေသန ဝါကျကဏ္ဍ၏ အဆုံး၌ သောအခါ၊ နှင့်တစ်ပြိုင်နက် စသည့်
အချိန်ပြ သမ္ဗန္ဓ များပါဝင်ကြသည်။
သာဓက။ ။
အချိန်ပြ ကြိယာဝိသေသန ဝါကျကဏ္ဍ အမှီခံ ဝါကျကဏ္ဍ
(၁)
(၂)
ဆရာအတန်းထဲသို့ ဝင်လာ သောအခါ
လယ်သမားတို့သည် မိုးသံကိုကြားသည်
တစ်ပြိုင်နက်
ကျောင်းသားများ မတ်သတ်
ရပ်ကြသည်။
ထွန်းတုံးကို ပြင်ကြသည်။
သာဓက(၁)၌ ကျောင်းသားများ မတ်သတ်ရပ်ကြသည် သည် အမှီခံဝါကျကဏ္ဍ ဖြစ်သည်။
ဆရာ အတန်းထဲသို့ ဝင်လာသောအခါ သည် အမှီဝါကျကဏ္ဍ ဖြစ်သည်။ အမှီဝါကျကဏ္ဍ၏
အဆုံး၌ အချိန်ပြ သမ္ဗန္ဓ သောအခါ ပါဝင်သည့်အပြင်
ယင်းအမှီဝါကျကဏ္ဍသည်အမှီခံဝါကျကဏ္ဍ၌ ရှိသော ရပ်ကြသည် ဟူသော ကြိယာကိုလည်း
အချိန်ကို ဖော်ပြခြင်းဖြင့် အထူးပြုသည်။ ထို့ကြောင့် ဆရာ အတန်းထဲသို့ ဝင်လာသောအခါ
သည် အချိန်ပြ ကြိယာဝိသေသန ဝါကျကဏ္ဍ ဖြစ်သည်။
သာဓက(၂)၌ ထွန်တုံးကို ပြင်ကြသည် သည် အမှီခံဝါကျကဏ္ဍ ဖြစ်သည်။
လယ်သမားတို့သည် မိုးသံကို ကြားသည်နှင့်တစ်ပြိုင်နက် သည် အမှီဝါကျကဏ္ဍ ဖြစ်သည်။
အမှီဝါကျကဏ္ဍ၏ အဆုံး၌ အချိန်ပြ သမ္ဗန္ဓ နှင့်တစ်ပြိုင်နက် ပါဝင်သည့်အပြင်
ယင်းအမှီဝါကျကဏ္ဍသည် အမှီခံဝါကျကဏ္ဍ၌ ရှိသော ပြင်ကြသည် ဟူသော ကြိယာကိုလည်း
အချိန်ကို ဖော်ပြခြင်းဖြင့် အထူးပြုသည်။ ထို့ကြောင့် လယ်သမားတို့သည် မိုးသံကို
ကြားသည် နှင့်တစ်ပြိုင်နက် သည် အချိန်ပြ ကြိယာဝိသေသန ဝါကျကဏ္ဍ ဖြစ်သည်။
(ဂ) အကျိုးမျှော်ပြ ကြိယာဝိသေသန ဝါကျကဏ္ဍ။ ။အကျိုးတစ်စုံတစ်ရာ မျှော်လင့်ခြင်း
အနက်ဖြင့် ကြိယာဝိသေသန သဘော သက်ရောက်သော အမှီဝါကျကဏ္ဍ ကို အကျိုးပြ ကြိယာဝိ
သေသန ဝါကျကဏ္ဍဟု ခေါ်သည်။
အကျိုးမျှော်ပြ ကြိယာဝိသေသန ဝါကျကဏ္ဍ၏ အဆုံး၌ အောင်၊ရန် စသည့် အကျိုးမျှော်ပြ
သမ္ဗန္ဓများ ပါဝင်ကြသည်။
သာဓက။ ။
အကျိုးမျှော်ပြ ကြိယာဝိသေသန ဝါကျကဏ္ဍ အမှီခံ ဝါကျကဏ္ဍ
(၁) ကျောင်းသားတိုင်း လိမ္မာအောင် ဆရာက သွန်သင်သည်။
(၂) မီးဘေးကို ကာကွယ်ရန် ရွာသားတိုင်း ကင်းစောင့် ကြသည်။
သာဓက (၁)၌ ဆရာက သွန်သင်သည် သည်အမှီခံဝါကျ ကဏ္ဍဖြစ်သည်။ ကျောင်းသားတိုင်း
လိမ္မာအောင် သည်အမှီဝါကျကဏ္ဍ ဖြစ်သည်။ အမှီဝါကျကဏ္ဍ၏ အဆုံး၌ အကျိုးမျှော်ပြသမ္ဗန္ဓ
အောင် ပါဝင်သည့် အပြင် ယင်းအမှီဝါကျကဏ္ဍသည် အမှီခံဝါကျကဏ္ဍ၌ ရှိသော သွန်သင်သည်
ဟူသော ကြိယာကိုလည်း အကျိုးတစ်စုံတစ်ရာ မျှော်လင့်ခြင်း အနက်ဖြင့် အထူးပြုသည်။
ထို့ကြောင့် ကျောင်းသားတိုင်းလိမ္မာအောင်သည် အကျိုးမျှော်ပြကြိယာဝိသေသန
ဝါကျကဏ္ဍဖြစ်သည်။
သာဓက (၂)၌ ရွာသားတိုင်း ကင်းစောင့်ကြသည် သည်အမှီခံဝါကျ ကဏ္ဍဖြစ်သည်။
မီးဘေးကို ကာကွယ်ရန် သည်အမှီဝါကျကဏ္ဍ ဖြစ်သည်။ အမှီဝါကျကဏ္ဍ၏ အဆုံး၌
အကျိုးမျှော်ပြသမ္ဗန္ဓ ရန် ပါဝင်သည့် အပြင် ယင်းအမှီဝါကျကဏ္ဍသည် အမှီခံဝါကျကဏ္ဍ၌ ရှိသော
ကင်းစောင့်ကြသည် ဟူသော ကြိယာကိုလည်း အကျိုးတစ်စုံတစ်ရာ မျှော်လင့်ခြင်း အနက်ဖြင့်
အထူးပြုသည်။ ထို့ကြောင့် မီးဘေးကို ကာကွယ်န်ရန် သည် အကျိုးမျှော်ပြကြိယာဝိသေသန
ဝါကျကဏ္ဍဖြစ်သည်။
(ဃ) အကြောင်းပြ ကြိယာဝိသေသန ဝါကျကဏ္ဍ။ ။အကြောင်းပြခြင်း အနက်ဖြင့်
ကြိယာဝိသေသန သဘော သက်ရောက်သော အမှီဝါကျကဏ္ဍကို အကြောင်းပြ ကြိယာဝိသေသန
ဝါကျကဏ္ဍဟု ခေါ်သည်။
အကြောင်းပြ ကြိယာဝိသေသန ဝါကျကဏ္ဍ၏ အဆုံး၌ သောကြောင့်၊ သဖြင့် စသည့်
အကြောင်းပြ သမ္ဗန္ဓများ ပါဝင်ကြသည်။
အကြောင်းပြ ကြိယာဝိသေသန
ဝါကျကဏ္ဍ အမှီခံဝါကျကဏ္ဍ
(၁)
(၂)
သူကူညီသောကြောင့်
မောင်မောင်သည် လိမ္မာသဖြင့်
ကျွန်တော်၏ လုပ်ငန်းများ အောင်မြင်သည်။
လူကြီးများက ချစ်ကြသည်။
သာဓက(၁)၌ ကျွန်တော်၏ လုပ်ငန်းများ အောင်မြင်သည် သည် အမှီခံဝါကျကဏ္ဍဖြစ်သည်။
သူကူညီသောကြောင့် သည်အမှီဝါကျ ကဏ္ဍဖြစ်သည်။ အမှီဝါကျကဏ္ဍ၏ အဆုံး၌ အကြောင်းပြ
သမ္ဗန္ဓ သောကြောင့် ပါဝင်သည့်အပြင် ယင်း အမှီဝါကျကဏ္ဍသည် အမှီခံဝါကျကဏ္ဍ၌ ရှိသော
အောင်မြင်သည် ဟူသော ကြိယာကိုလည်း အကြောင်းပြခြင် အနက်ဖြင့် အထူးပြုသည်။
ထို့ကြောင့် သူကူညီသောကြောင့် သည် အကြောင်းပြ ကြိယာဝိသေသန ဝါကျကဏ္ဍ ဖြစ်သည်။
သာဓက(၂)၌ လူကြီးများက ချစ်ကြသည် သည် အမှီခံဝါကျကဏ္ဍဖြစ်သည်။ မောင်မောင်သည်
လိမ္မာသဖြင့် သည်အမှီဝါကျ ကဏ္ဍဖြစ်သည်။ အမှီဝါကျကဏ္ဍ၏ အဆုံး၌ အကြောင်းပြ သမ္ဗန္ဓ
သဖြင့် ပါဝင်သည့်အပြင် ယင်း အမှီဝါကျကဏ္ဍသည် အမှီခံဝါကျကဏ္ဍ၌ ရှိသော ချစ်ကြသည်
ဟူသော ကြိယာကိုလည်း အကြောင်းပြခြင် အနက်ဖြင့် အထူးပြုသည်။ ထို့ကြောင့်
မောင်မောင်သည် လိမ္မာသဖြင့် သည် အကြောင်းပြ ကြိယာဝိသေသန ဝါကျကဏ္ဍ ဖြစ်သည်။
(င) နှိုင်းယှဉ်ပြ ကြိယာဝိသေသန ဝါကျကဏ္ဍ။ ။သက်ရှိ၊ သက်မဲ့၊ စသည်တို့ကို
တစ်ခုနှင့် တစ်ခု နှိုင်းယှဉ်သည့်အနက်ဖြင့် ကြိယာဝိသေသနသဘော သက်ရောက်သော
အမှီဝါကျကဏ္ဍကို နှိုင်းယှဉ် ပြကြိယာဝိသေသန ဝါကျကဏ္ဍဟု ခေါ်သည်။
နှိုင်းယှဉ်ပြကြိယာဝိသေသန ဝါကျကဏ္ဍ၏ အဆုံး၌ သကဲ့သို့၊ သလို စသည့် နှိုင်းယှဉ်ပြ
သမ္ဗန္ဓများ ပါဝင်ကြသည်။
သာဓက။ ။
နှိုင်းယှဉ်ပြ ကြိယာဝိသေသန
ဝါကျကဏ္ဍ အမှီခံ ဝါကျကဏ္ဍ
(၁)
(၂)
ခြင်္သေ့မင်းသည် သတ္တိရှိ သကဲ့သို့
ရွှေ၏ အရောင်သည် ဝါဝင်းသလို
မြန်မာ့ တပ်မတော်သာတို့သည်
သတ္တရှိကြသည်။
စပါးပုံများသည် ဝါဝင်းနေသည်။
သာဓက(၁)၌ မြန်မာ့တပ်မတော်သားတို့သည် သတ္တိရှိကြသည်
သည်အမှီခံဝါကျကဏ္ဍဖြစ်သည်။ ခြင်္သေ့မင်းသည် သတ္တိရှိသကဲ့သို့ သည်
အမှီဝါကျကဏ္ဍဖြစ်သည်။ အမှီဝါကျကဏ္ဍ၏ အဆုံး၌ နှိုင်းယှဉ်ပြသမ္ဗန္ဓ သကဲ့သို့
ပါဝင်သည့်အပြင် ယင်းအမှီဝါကျကဏ္ဍသည် အမှီခံဝါကျကဏ္ဍ၌ ရှိသော သတ္တိရှိကြသည်
ဟူသော ကြိယာကိုလည်း နှိုင်းယှဉ် သည့်အနက်ဖြင့် အထူးပြုသည်။ ထို့ကြောင့် ခြင်္သေ့မင်းသည်
သတ္တိရှိသကဲ့သို့ သည်နှိုင်းယှဉ်ပြ ကြိယာဝိသေသန ဝါကျကဏ္ဍဖြစ်သည်။
သာဓက(၂)၌ စပါးပုံများသည် ဝါဝင်းနေသည် သည်အမှီခံဝါကျကဏ္ဍဖြစ်သည်။
ရွှေ၏အရောင် သည် ဝါဝင်းသလို သည် အမှီဝါကျကဏ္ဍဖြစ်သည်။ အမှီခံဝါကျကဏ္ဍ၏
အဆုံး၌ နှိုင်းယှဉ်ပြသမ္ဗန္ဓ သလို ပါဝင်သည့်အပြင် ယင်းအမှီဝါကျကဏ္ဍသည် အမှီခံဝါကျကဏ္ဍ၌
ရှိသော ဝါဝင်းနေသည် ဟူသော ကြိယာကိုလည်း နှိုင်းယှဉ် သည့်အနက်ဖြင့် အထူးပြုသည်။
ထို့ကြောင့် ရွှေ၏အရောင်သည် ဝါဝင်းသလို သည်နှိုင်းယှဉ်ပြ ကြိယာဝိသေသန
ဝါကျကဏ္ဍဖြစ်သည်။
(စ) ကန့်သတ်ချက်ပြ ကြိယာဝိသေသန ဝါကျကဏ္ဍ။ ။တစ်စုံတစ်ရာသော
အခြေအနေကို ကန့်သတ်သည့် အနက်ဖြင့်ဖြစ်စေ၊ စည်းကမ်း သတ်မှတ်သည့် အနက်ဖြင့်ဖြစ်စေ
ကြိယာဝိသေသန သဘော သက်ရောက်သော အမှီဝါကျကဏ္ဍကို ကန့်သတ်ချက်ပြ
ကြိယာဝိသေသန ဝါကျကဏ္ဍဟု ခေါ်သည်။
ကန့်သတ်ချက်ပြ ကြိယာဝိသေသန ဝါကျကဏ္ဍ၏ အဆုံး၌ လျှင်၊ မှ စသည့် ကန့်သတ်ချက်ပြ
သမ္ဗန္ဓ များ ပါဝင်ကြသည်။
သာဓက။ ။
ကန့်သတ်ချက်ပြကြိယာဝိသေသန ဝါကျကဏ္ဍ အမှီခံ ဝါကျကဏ္ဍ
(၁)
(၂)
သားသမီး လိမ္မာလျှင်
သင်တို့သည် ဘာသာ တိုင်း၌ အမှတ်(၄၀)ရမှ
မိဘ စိတ်ချမ်းသာမည်။
စာမေးပွဲ အောင်မည်။
သာဓက (၁)၌ မိဘ စိတ်ချမ်းသာမည် သည်အမှီခံဝါကျ ကဏ္ဍဖြစ်သည်။ သားသမီး
လိမ္မာလျှင် သည် အမှီဝါကျ ကဏ္ဍ ဖြစ်သည်။ အမှီဝါကျကဏ္ဍ၏ အဆုံး၌ ကန့်သတ်ချက်ပြ
သမ္ဗန္ဓ လျှင် ပါဝင်သည့် အပြင် ယင်းအမှီဝါကျကဏ္ဍသည် အမှီခံ ဝါကျကဏ္ဍ၌ ရှိသော
စိတ်ချမ်းသာမည် ဟူသော ကြိယာကိုလည်း ကန့်သတ်သည့် အနက်ဖြင့် အထူးပြုသည်။
ထို့ကြောင့် သားသမီး လိမ္မာလျှင် သည် ကန့်သတ်ချက်ပြ ကြိယာဝိသေသန ဝါကျကဏ္ဍ
ဖြစ်သည်။
သာဓက (၂)၌ စာမေးပွဲအောင်မည် သည်အမှီခံဝါကျ ကဏ္ဍဖြစ်သည်။ သင်တို့သည်
ဘာသာတိုင်း၌ အမှတ်(၄၀)ရမှ သည် အမှီဝါကျ ကဏ္ဍ ဖြစ်သည်။ အမှီဝါကျကဏ္ဍ၏ အဆုံး၌
ကန့်သတ်ချက်ပြသမ္ဗန္ဓ မှ ပါဝင်သည့် အပြင် ယင်းအမှီဝါကျကဏ္ဍသည် အမှီခံ ဝါကျကဏ္ဍ၌
ရှိသော စာမေးပွဲအောင်မည် ဟူသော ကြိယာကိုလည်း ကန့်သတ်သည့် အနက်ဖြင့်
အထူးပြုသည်။ ထို့ကြောင့် သင်တို့သည် ဘာသာတိုင်း၌ အမှတ်(၄၀) ရမှ သည်
ကန့်သတ်ချက်ပြ ကြိယာဝိသေသန ဝါကျကဏ္ဍ ဖြစ်သည်။
(ဆ) ကန့်သတ်မဲ့ပြ ကြိယာဝိသေသန ဝါကျကဏ္ဍ။ ။တစ်စုံတစ်ရာသော အခြေအနေကို
ကန့် သတ်ခြင်း မရှိသည့် အနက်ဖြင့်ဖြစ်စေ၊ စည်းကမ်းသတ်မှတ်ခြင်းမရှိသည့် အနက်ဖြင့် ဖြစ်စေ
ကြိယာဝိသေသန သဘော သက်ရောက်သော အမှီဝါကျကဏ္ဍကို ကန့်သတ်မဲ့ပြ ကြိယာဝိသေန
ဝါကျကဏ္ဍဟု ခေါ်သည်။
ကန့်သတ်မဲ့ပြ ကြိယာဝိသေသနဝါကျကဏ္ဍ၌ ဖြစ်စေ...မ...ဖြစ်စေ၊
လျှင်သော်လည်းကောင်း ...လျှင်သော်လည်းကောင်း စသည့် ကန့်သတ်မဲ့ပြသမ္ဗန္ဓ
များ ပါဝင်ကြသည်။
သာဓက။ ။
ကန့်သတ်မဲ့ပြ ကြိယာဝိသေသန ဝါကျကဏ္ဍ အမှီခံ ဝါကျကဏ္ဍ
(၁) မိုးရွာသည်ဖြစ်စေ၊ မရွာသည်ဖြစ်စေ ကျွန်တော်လာမည်။
(၂) ဖခင်က ဆုံးမ လျှင်သော်လည်းကောင်း၊ မိခင်က ဆုံးမ
လျှင်သော်လည်း
ကျွန်တော်
နာခံလေ့ရှိပါသည်။
သာဓက(၁)၌ ကျွန်တော် လာမည်သည် အမှီခံ ဝါကျကဏ္ဍ ဖြစ်သည်။ မိုးရွာသည်ဖြစ်စေ၊
မရွာသည် ဖြစ်စေ သည် အမှီဝါကျကဏ္ဍဖြစ်သည်။ အမှီဝါကျကဏ္ဍ၌ ကန့်သတ်မဲ့ပြသမ္ဗန္ဓ
ဖြစ်စေ...မ...ဖြစ်စေ ပါဝင်သည့် အပြင် ယင်းအမှီဝါကျကဏ္ဍသည် အမှီခံဝါကျကဏ္ဍ၌ ရှိသော
လာမည် ဟူသော ကြိယာကို ကန့်သတ်မရှိသည့် အနက်ဖြင့်လည်း အထူးပြုသည်။ ထို့ကြောင့်
မိုးရွာသည်ဖြစ်စေ၊ မရွာသည်ဖြစ် စေ သည် ကန့်သတ်မဲ့ပြ ကြိယာဝိသေသန ဝါကျကဏ္ဍ
ဖြစ်သည်။
သာဓက(၂)၌ ကျွန်တော် နာခံလေ့ရှိပါသည် အမှီခံ ဝါကျကဏ္ဍ ဖြစ်သည်။ ဖခင်က ဆုံးမလျှင်
သော်လည်းကောင်း၊ မိခင်ကဆုံးမလျှင်သော်လည်းကောင်း သည် အမှီဝါကျကဏ္ဍဖြစ်သည်။
အမှီဝါကျကဏ္ဍ၌ ကန့်သတ်မဲ့ပြသမ္ဗန္ဓ လျှင်သော်လည်းကောင်း...လျှင်သော်လည်းကောင်း
ပါဝင်သည့် အပြင် ယင်းအမှီဝါကျကဏ္ဍသည် အမှီခံဝါကျကဏ္ဍ၌ ရှိသော နာခံလေ့ရှိပါသည်
ဟူသော ကြိယာကို ကန့်သတ်ခြင်းမရှိသည့် အနက်ဖြင့်လည်း အထူးပြုသည်။ ထို့ကြောင့် ဖခင်က
ဆုံးမလျှင်သော်လည်းကောင်း၊ မိခင်က ဆုံးမလျှင်သော်လည်းကောင်း သည် ကန့်သတ်မဲ့ပြ
ကြိယာဝိသေသန ဝါကျကဏ္ဍ ဖြစ်သည်။
(ဇ) ပမာဏပြ ကြိယာဝိသေသန ဝါကျကဏ္ဍ။ ။ ပမာဏကို ဖော်ပြခြင်းဖြင့်
ကြိယာဝိသေသန သဘော သက်ရောက်သော အမှီဝါကျကဏ္ဍကို ပမာဏပြ ကြိယာဝိသေသန
ဝါကျကဏ္ဍဟု ခေါ်သည်။
ပမာဏပြ ကြိယာဝိသေသန ဝါကျကဏ္ဍ၏ အဆုံး၌ သလောက်၊ ကာမျှဖြင့် စသည့် ပမာဏပြ
သမ္ဗန္ဓ များ ပါဝင်ကြသည်။
သာဓက။ ။
ပမာဏပြ ကြိယာဝိသေသန ဝါကျကဏ္ဍ အမှီခံ ဝါကျကဏ္ဍ
(၁)
(၂)
ကျွန်ုပ်၏ အိမ်တွင် နေချင်သလောက်
သင်သည် တစ်ကြိမ်တစ်ခါ ရှုံးကာမျှဖြင့်
သင်နေနိုင်ပါသည်။
စိတ်အား မလျှော့ သင့်ပေ။
သာဓက (၁)၌ သင်နေနိုင်ပါသည် သည်အမှီခံဝါကျကဏ္ဍ ဖြစ်သည်။ ကျွန်ုပ်၏ အိမ်တွင်
နေချင်သလောက် သည်အမှီဝါကျကဏ္ဍ ဖြစ်သည်။ အမှီဝါကျကဏ္ဍ၏ အဆုံး၌ ပမာဏပြ သမ္ဗန္ဓ
သလောက် ပါဝင်သည့်အပြင် ယင်းအမှီဝါကျကဏ္ဍသည် အမှီခံဝါကျကဏ္ဍ၌ ရှိသော
နေနိုင်ပါသည် ဟူသော ကြိယာကိုလည်း ပမာဏကို ဖော်ပြခြင်းဖြင့် အထူးပြုသည်။ ထို့ကြောင့်
ကျွန်ုပ်၏ အိမ်တွင် နေချင်သလောက် သည် ပမာဏပြ ကြိယာဝိသေသန ဝါကျကဏ္ဍဖြစ်သည်။
သာဓက (၂)၌ စိတ်အား မလျှော့သင့်ပေ သည်အမှီခံဝါကျကဏ္ဍ ဖြစ်သည်။ သင်သည်
တစ်ကြိမ် တစ်ခါ ရှုံးကာမျှဖြင့် သည်အမှီဝါကျကဏ္ဍ ဖြစ်သည်။ အမှီဝါကျကဏ္ဍ၏ အဆုံး၌
ပမာဏပြ သမ္ဗန္ဓ ကာမျှဖြင့် ပါဝင်သည့်အပြင် ယင်းအမှီဝါကျကဏ္ဍသည် အမှီခံဝါကျကဏ္ဍ၌
ရှိသော မလျှော့သင့်ပေ ဟူသော ကြိယာကိုလည်း ပမာဏကို ဖော်ပြခြင်းဖြင့် အထူးပြုသည်။
ထို့ကြောင့် သင်သည် တစ်ကြိမ်တစ်ခါ ရှုံးကာမျှဖြင့် သည် ပမာဏပြ ကြိယာဝိသေသန
ဝါကျကဏ္ဍဖြစ်သည်။
(ဈ) အမူအရာပြ ကြိယာဝိသေသန ဝါကျကဏ္ဍ။ ။အမူအရာကို ဖော်ပြခြင်းဖြင့်
ကြိယာဝိသေသန သဘောသက်ရောက်သော အမှီဝါကျကဏ္ဍကို အမူအရာပြ ကြိယာဝိသေသန
ဝါကျကဏ္ဍဟု ခေါ်သည်။
အမူအရာပြ ကြိယာဝိသေသန ဝါကျကဏ္ဍ၏ အဆုံး၌ လျက်၊ ကာ စသည့် တစ်ပြိုင်နက်ပြ
သမ္ဗန္ဓနှင့် တစ်ခုပြီးတစ်ခုပြ သမ္ဗန္ဓများ ပါဝင်ကြသည်။
သာဓက။ ။
အမူအရာပြ ကြိယာဝိသေသန ဝါကျကဏ္ဍ အမှီခံဝါကျကဏ္ဍ
(၁) ကလေးများသည် ခုန်ပေါက် လျက် ကျောင်းမှ ပြန်လာကြသည်။
(၂) မောင်မောင်သည် ဘောလုံးကို တစ်ယောက်တည်း
လွတ်လွတ် ကျွတ်ကျွတ် သယ်လာကာ
ဂိုးပေါက်ထဲသို့
ကန်သွင်းလိုက်သည်။
သာဓက(၁)၌ ကျောင်းမှ ပြန်လာကြသည်သည်အမှီခံဝါကျကဏ္ဍဖြစ်သည်။ ကလေးများသည်
ခုန်ပေါက်လျက် သည် အမှီဝါကျကဏ္ဍဖြစ်သည်။ အမှီဝါကျကဏ္ဍ၏ အဆုံး၌
တစ်ပြိုင်နက်ပြသမ္ဗန္ဓ လျက် ပါဝင်သည့်အပြင် ယင်းအမှီဝါကျကဏ္ဍသည် အမှီခံဝါကျကဏ္ဍ၌
ရှိသော ပြန်လာကြသည် ဟူသော ကြိယာကိုလည်း အမူအရာကို ဖော်ပြခြင်းဖြင့် အထူးပြုသည်။
ထို့ကြောင့် ကလေးများသည် ခုန်ပေါက်လျက် သည်အမူအရာပြကြိယာဝိသေသန
ဝါကျကဏ္ဍဖြစ်သည်။
သာဓက(၂)၌ ဂိုးပေါက်ထဲသို့ ကန်သွင်းလိုက်သည် သည်အမှီခံဝါကျကဏ္ဍဖြစ်သည်။
မောင်မောင်သည် ဘောလုံးကို တစ်ယောက်တည်း လွတ်လွတ်ကျွတ်ကျွတ် သယ်လာကာ
သည် အမှီဝါကျကဏ္ဍဖြစ်သည်။ အမှီဝါကျကဏ္ဍ၏ အဆုံး၌ တစ်ပြိုင်နက်ပြသမ္ဗန္ဓ ကာ
ပါဝင်သည့်အပြင် ယင်းအမှီဝါကျကဏ္ဍသည် အမှီခံဝါကျကဏ္ဍ၌ ရှိသော ကန်သွင်းလိုက်သည်
ဟူသော ကြိယာ ကိုလည်း အမူအရာကို ဖော်ပြခြင်းဖြင့် အထူးပြုသည်။ ထို့ကြောင့်
မောင်မောင်သည် ဘောလုံးကို တစ်ယောက်တည်း လွတ်လွတ်ကျွတ်ကျွတ် သယ်လာကာ
သည်အမူအရာပြကြိယာဝိသေသန ဝါကျကဏ္ဍ ဖြစ်သည်။
လေ့ကျင်ခန်း
၁။ ဝါကျကဏ္ဍဟူသည် အဘယ်နည်း။ ဝါကျကဏ္ဍဘယ်နှယ်မျိုးရှိသနည်း။ ရေတွက်ပြပါ။
၂။ အမှီဝါကျကဏ္ဍ နှင့် အမှီခံဝါကျကဏ္ဍ ခြားနားပုံကို သာဓကနှင့်တကွ ဖော်ပြပါ။
၃။ နာမ်ဝါကျကဏ္ဍဟူသည် အဘယ်နည်း။ ယင်းဝါကျကဏ္ဍ ပါသော ဝါကျရော (၂)ခု ဖွဲ့ပါ။
၄။ နာမဝိသေသန ဝါကျကဏ္ဍ ဟူသည် အဘယ်နည်း။ ယင်းဝါကျကဏ္ဍပါသော ဝါကျရော (၂)ခု
ဖွဲ့ပါ။
၅။ ကြိယာဝိသေသန ဝါကျကဏ္ဍဟူသည် အဘယ်နည်း။ ယင်းဝါကျကဏ္ဍပါသော ဝါကျရော
(၂)ဖွဲ့ပါ။
၆။ ကြိယာဝိသေသနဝါကျကဏ္ဍ ဘယ်နှမျိုးရှိသနည်း။ ရေတွက်ပြပါ။
၇။ အောက်ပါ သမ္ဗန္ဓများ ပါဝင်သော ဝါကျရောများ ဖွဲ့ပါ။
စေကာမူ၊ သောအခါ၊ ရန်၊ သဖြင့်၊ သကဲ့သို့၊ လျှင်၊
လျှင်သော်လည်းကောင်း...လျှင်သော်လည်းကောင်း၊ ကာမျှဖြင့်၊ လျက်။

---

# စကားလုံးအညွှန်း

ကြိ = ကြိယာ
ကြိဝိ = ကြိယာဝိသေသန
န= နာမ်
နစ =နာမ်စား
ဝိ=ဝိဘတ်
သမ်= သမ္ဗန္ဓ
စည်း = ပစ္စည်း နဝိ= နာမဝိသေသန
စာမျက်နှာ စာမျက်နှာ
က
က (ကတ္တားဝိ) ၄၁။ ကန့်သတ်မဲ့ပြသမ္ဗန္ဓ ၅၄၊၅၉။
က (ကန့်သတ်ချက်ပြသမ်) ၅၈။ ကိန်းညွှန်းပစ္စည်း ၆၂၊၆၃။
က (ထွက်ခွါရာပြဝိ) ၄၁။ ကုန်(ကိန်းညွှန်းစည်း) ၆၃။
က (န-ဝိ) ၇၉။ ကြ (ကိန်းညွှန်းစည်း) ၆၃။
က (နေရာပြဝိ) ၄၃။ ကြကန် (ကိန်းညွှန်းစည်း) ၆၃။
က (အချိန်ပြဝိ) ၄၃။
ကြားနှင့် နောက်ပစ္စည်းဆက်
ကြိယာဝိသေသန ၃၂၊၃၆။
က-က (စည်း) ၃၅။ ကြိယာထောက်ပစ္စည်း ၆၂၊၆၄။
ကာ (တစ်ခုပြီးတစ်ခုပြသမ်) ၆၀၊၈၉။ ကြိယာနာမ် ၉၊၁၃။
ကာ (တစ်ပြိုင်နက်ပြသမ်) ၅၉၊၈၉။ ကြိယာနာမ်ပုဒ်ပြောင်းပစ္စည်း ၇၁။
ကာမျှဖြင့် (ပမာဏပြသမ်) ၈၈။ ကြိယာပစ္စည်း ၆၂။
ကာရန်လိုက်ကြိယာဝိသေသန ၂၉၊၃၇။ ကြိယာဝိဘတ် ၄၀၊၄၆။
ကာလပြ ကြိယာဝိဘတ် ၄၆၊၄၇။ ကြိယာဝိသေသန ၂၉။
ကံဝိဘတ် ၄၀၊၄၁။
ကြိယာဝိသေသနပုဒ်ပြောင်းပစ္စ
ည်း ၇၁၊၇၃။
ကို (ကံ-ဝိ) ၄၁။ ကြိယာဝိသေသနဝါကျကဏ္ဍ ၇၈၊၈၀။
ကို (န-ဝိ) ၇၉။ ကြောင့်(အကြောင်းပြဝိ) ၄၃။
ကတ္တားဝိဘတ် ၄၁၊၄၁။ ကွာ(ဝါကျနောက်လိုက်စည်း) ၇၀။
ကန့်သတ်ချက်ပြ
ကြိယာဝိသေသန ဝါကျကဏ္ဍ ၈၁၊၈၆။ ကွယ်(ဝါကျနောက်စည်း) ၇၀။
ကန့်သတ်ချက်ပြသမ္ဗန္ဓ ၅၄၊၅၈။ ခ
ကန့်သတ်မဲ့ပြ ကြိယာဝိသေသန
ဝါကျကဏ္ဍ ၈၁၊၈၇။ ခဲ(ကြိယာထောက်စည်း) ၆၄၊၆၆။
စာမျက်နှာ စာမျက်နှာ
ခဲ့ (ကြိယာထောက်စည်း) ၆၄၊၆၇၊
၆၇။ စရာ(စည်း) ၁၃။
ခပ် (စည်း) ၃၄။ စေ(အမိန့်ချဝိ) ၅၂။
ခပ်သိမ်း (ပမာဏပြသင်္ချာနဝိ) ၂၂။ စေကာမူ (ဆန့်ကျင်ပြသမ်) ၅၄၊၈၁၊
၈၂။
ချက်(ကြိ-န ပုဒ်ပြောင်းစည်း) ၇၁။ စေခိုင်းဝိဘတ် ၅၁။
ချက်(စည်း) ၁၃။ စို့(ညှိနှိုင်းဝိ) ၅၁။
ချင် (ကြိယာထောက်စည်း) ၆၄။ စဉ်(အချိန်ပြသမ်) ၅၅။
ချည်-ချည် (ကြိဝိပုဒ်ပြောင်းသည်း) ၇၃။ စိတ္တဇနာမ် ၉။
ချည်-ချည်(စည်း) ၃၆။ စိမ့်သောငှာ (အကျိုးမျှော်ပြသမ်) ၅၆။
ခြင်း (ကြိ-န ပုဒ်ပြောင်းစည်း) ၇၁။ စွာ(ကြိဝိပုဒ်ပြောင်းစည်း) ၇၃။
ခြင်း (ဂုဏ်ရည်ပြနပုဒ်ပြောင်းစည်း) ၇၂။ စွာ(ပစ္စည်း) ၃၂။
ခြင်း(စည်း) ၁၃၊၁၄။ ဆ
ခွဲထုတ်ရာပြဝိဘတ် ၄၁၊၄၅။ ဆိုက်ရောက်ရာပြဝိဘတ် ၄၀၊၄၂။
ဂ ဆန္ဒညွှန်ဝိဘတ် ၅၁၊၅၂။
ဂုဏ်ရည်ပြ နာမဝိသေသန ၂၀။
ဆန့်ကျင်ပြကြိယာဝိသေသန
ဝါကျကဏ္ဍ
၈၁၊၈၂။
၈၁၊၈၂
ဂုဏ်ရည်ပြနာမ် ၉၊၁၃။ ဆန့်ကျင်ပြ သမ္ဗန္ဓ ၅၄၊၅၅
ဂုဏ်ရည်ပြနာမ်ပုဒ်ပြောင်းပစ္စည်း ၇၁၊၇၂။ ည
ဂုဏ်ရည်ပြပုဒ် ၁၃။ ညှိနှိုင်းဝိဘတ် ၅၁။
င တ
ငှာ (ရည်စူးချက်ပြဝိ) ၄၅။ တ(စည်း) ၃၃။
စ တ-တ(ကြိဝိပုဒ်ပြောင်းစည်း) ၇၃။
စ (အမေးစည်း) ၆၂။ တ-တ(စည်း) ၃၅။
စရာ(ကြိ-န ပုဒ်ပြောင်း ၇၁။ တရ(စည်း) ၃၄။
စာမျက်နှာ စာမျက်နှာ
တော့(ကြိထောက်စည်း) ၆၄၊၆၈၊၆၉။ ထို့ကြောင့်(အကြောင်းသမ်) ၅၇။
တံခွန်သင်္ကေတ ၃။ ထက်(နှိုင်းယှဉ်ပြသမ်) ၅၇။
တိုင်(အချိန်ပြသမ်) ၅၅။ ထိုက်(ကြိထောက်စည်း) ၆၄၊၆၈၊
၆၉။
တိုင်တိုင်(နေရာဆက်တိုက်ပြဝိ) ၄၆။ ထွက်ခွာရာပြဝိဘတ် ၄၀၊၄၁။
တိုင်တိုင်(အချိန်ဆက်တိုက်ပြဝိ) ၄၆။ န
တိုင်အောင်(ဆိုက်ရောက်ရာပြဝိ) ၄၂။ နာမဝိသေသန ၂၀။
တိုင်အောင်(နေရာဆက်တိုက်ပြဝိ) ၄၆။ နာမဝိသေသနပုဒ်ပြောင်းပစ္စည်း ၇၁၊၇၂။
တိုင်အောင်(အချိန်ဆက်တိုက်ပြဝိ) ၄၆။ နာမဝိသေသနဝါကျကဏ္ဍ ၇၈၊၇၉။
တိုင်အောင်(အချိန်ပြသမ်) ၅၅။ နေ(ကြိထောက်စည်း) ၆၄၊၆၈၊
၆၉။
တိုင်(အချိန်ပြသမ်) ၅၅။ နေရာဆက်တိုက်ပြဝိဘတ် ၄၁၊၄၆။
တစ်ခုပြီးတစ်ခုပြသမ္ဗန္ဓ ၅၄၊၆၀။ နေရာပြဝိဘတ် ၄၀၊၄၃။
တစ်ပြိုင်နက်ပြသမ္ဗန္ဓ ၅၄၊၅၉။ နော်(ဝါကျနောက်လိုက်စည်း) ၇၀။
တစ်ဦးဆိုင်နာမ် ၉။ နိုင်(ကြိထောက်စည်း) ၆၄၊၆၅။
တတ်(ကြိထောက်စည်း) ၆၄၊၆၅။ နည်း(အမေးနည်း) ၆၂။
တုန်း(အချိန်ပြသမ်) ၅၅။ နာမ် ၉။
တုံး(အမေးစည်း) ၆၂။ နာမ်စား ၁၇။
တွင်(ခွဲထုတ်ရာပြဝိ) ၄၅။ နာမ်ပစ္စည်း ၆၂။
တွင်(နေရာပြဝိ) ၄၃။ နာမ်ပုဒ်ပြောင်းပစ္စည်း ၇၁။
တွင်(အချိန်ပြဝိ) ၄၃။ နာမ်ဝါကျကဏ္ဍ ၇၈၊၇၉။
ထ နာမ်ဝိဘတ် ၄၀။
ထား(ကြိထောက်စည်း) ၆၄၊၆၈၊၆၉။ နှင့်(ကြိထောက်စည်း) ၆၄၊၆၈၊
၆၉။
ထိ(ဆိုက်ရောက်ပြဝိ) ၄၂။ နှင့်(ပေါင်းစည်းပြသမ်) ၅၇။
ထိအောင်(ဆိုက်ရောက်ရာပြဝိ) ၄၂။ နှင့်(ယှဉ်တွဲပြဝိ) ၄၅။
စာမျက်နှာ စာမျက်နှာ
နှင့်(အကြောင်းပြသမ်) ၅၇။ ပေါ့(ဝါကျနောက်လိုက်စည်း) ၇၀။
နှင့်(အသုံးခံပြဝိ) ၄၂။ ပေါ့ဗျာ(ဝါကျနောက်လိုက်စည်း) ၇၀၊၇၁။
နှင့်တကွ(အချိန်ပြသမ်) ၄၅။
ပေါ့လေ(ဝါကျနောက်လိုက်စည်း
)
၇၀၊၇၁။
နှင့်တစ်ပြိုင်နက်(အချိန်ပြသမ်) ၅၅။ ပုဂ္ဂနာမ်စား ၁၇။
နှင့်အညီ(လိုက်လျောပြဝိ) ၄၄။ ပင်ကိုနာမ် ၉၊၁၀။
နှင့်အတူ(ယှဉ်တွဲပြဝိ) ၄၄။ ပေါင်းစည်းပြသမ္ဗန္ဒ ၅၄၊၅၇၊၅၈။
နှင့်အမျှ(လိုက်လျောပြဝိ) ၄၄။ ပေါင်းစပ်နာမ် ၉၊၁၀၊၁၁။
နှိုင်းယှဉ်ပြကြိယာဝိသေသန
ဝါကျကဏ္ဍ ၈၁၊၈၅၊၈၆။ ပိုင်ဆိုင်ခြင်းပြဝိဘတ် ၄၀၊၄၄။
နှိုင်းယှဉ်ပြသမ္ဗန္ဓ ၅၄၊၅၇။ ပစ်(ကြိထောက်စည်း) ၆၄၊၆၈၊၆၉။
နှစ်ကြိမ်ထပ်ကြိယာဝိသေသန ၂၉၊၃၀။ ပစ္စည်း ၆၂။
၌(နေရာပြဝိ) ၄၃။ ပစ္စည်းဆက်ကြိယာဝိသေသန ၂၉၊၃၁။
၌(အချိန်ပြဝိ) ၄၃။
ပစ္စည်းနောက်ဆက်ကြိယာဝိသေ
သန
၃၂။
ပ
ပစ္စည်းရှေ့ဆက်ကြိယာဝိသေသ
န
၃၂။
ပ-ပ(စည်း) ၃၅၊၃၆။ ပစ္စုပ္ပန်ကာလပြကြိယာဝိသေသ
န
၄၇။
ပထမအက္ခရာ ၃။ ပဉ္စမအက္ခရာ ၄။
ပမာဏပြကြိယာဝိသေသန ၂၉။ ပတ်လုံး(အချိန်ဆက်တိုက်ပြဝိ) ၄၆။
ပမာဏပြကြိယာဝိသေသန
ဝါကျကဏ္ဍ ၈၁၊၈၈၊၈၉။ ပုဒ်ဆက်သမ္ဗန္ဓ ၅၄။
ပမာဏပြသင်္ချာနာမဝိသေသန ၂၁၊၂၂၊၂၃။ ပုဒ်ပြောင်းပစ္စည်း ၆၂၊၇၁။
ပမာဏပြသင်္ချာနာမ်စား ၁၇၊၁၈။ ပျော်(ကြိထောက်ပစ္စည်း) ၆၄၊၆၈၊၆၉။
ပါ(ကြိထောက်စည်း) ၆၄၊၆၈၊၆၉။ ပြီ(ပစ္စုပ္ပန်ကာလပြကြိ-ဝိ) ၄၇၊၄၈။
ပါ(ဝါကျနောက်လိုက်စည်း) ၇၀။ ပြီ(အတိတ်ကာလပြကြိ-ဝိ) ၄၉။
ပါစေ(ဆန္ဒညွှန်ဝိ) ၅၁၊၅၂။ ပြန်(ကြိထောက်စည်း) ၆၄၊၆၈၊၆၉။
ပါရစေ(ဆန္ဒညွှန်ဝိ) ၅၁၊၅၂။ ဖ
ပါဠိသက်အသတ် ၃၊၇။ ဖူး(ကြိထောက်စည်း) ၆၄၊၆၅။
စာမျက်နှာ စာမျက်နှာ
ဖို့(ကြိ-နပုဒ်ပြောင်းစည်း) ၇၁။ ဘယ်လောက်(အမေးကြိဝိ) ၁၃၊၂၇။
ဖို့(စည်း) ၁၃။ ဘယ်လောက်(အမေးနဝိ) ၂၃၊၂၇။
ဖို့(ရည်စူးချက်ပြဝိ) ၄၅။ ဘယ်သို့သော(အမေးနဝိ) ၂၃၊
ဖို့(ရည်စူးချက်ပြသမ်) ၅၆။ မ
ဖြင့်(အကြောင်းပြဝိ) ၄၃။ မ(အငြင်းပြစည်း) ၆၉၊၇၀။
ဖြင့်(အသုံးခံပြဝိ) ၄၂။
မ...ဘဲလျက်(ဆန့်ကျင်ပြသမ်
)
၅၅။
ဖြစ်စေ...ဖြစ်စေ(ကန့်သတ်မဲ့ပြသ
မ်) ၅၉။ မ...ဘူး(အငြင်းပြစည်း) ၆၉၊၇၀။
ဖြစ်စေ...မ...ဖြစ်စေ
(ကန့်သတ်မဲ့ ပြသမ်) ၅၉။ မ...မ(စည်း) ၃၅။
ဖွယ်(ကြိ-နပုဒ်ပြောင်းစည်း) ၇၁။ မ...မချင်း(အချိန်ပြသမ်) ၅၅။
ဖွယ်(စည်း) ၁၃။ မ...မီ(အချိန်ပြသမ်) ၅၅။
ဗ မ-တ(စည်း) ၃၅။
ဗရ(စည်း) ၃၄။ မိ(ကြိထောက်စည်း) ၆၄၊၆၇။
ဗျာ(ဝါကျနောက်လိုက်စည်း) ၇၀။ မူလဗျည်းသံ ၂။
ှဗျည်းတွဲ ၁။ မူလဗျည်းအက္ခရာ ၁။
ဗျည်းတွဲသံ ၂။ မည်(အနာဂတ်ကာလပြကြိ-ဝိ) ၅၀။
ဗျည်းအက္ခရာ ၁၊၂။ မည်ကဲ့သို့သော(အမေးနဝိ) ၂၃။
ဘ မည်မျှ(အမေးကြိဝိ) ၂၇။
ဘာ(အမေးနစ) ၂၆။ မည်မျှ(အမေးနဝိ) ၂၃၊၂၇။
ဘာ(အမေးနဝိ) ၂၆။ မည်သို့သော(အမေးနဝိ) ၂၃။
ဘယ်(အမေးနစ) ၂၆။ မည်သည့်(အမေးနဝိ) ၂၃။
ဘယ်(အမေးနဝိ) ၂၃၊၂၆။ မည့်(နဝိပုဒ်ပြောင်းစည်း) ၇၁၊၇၂။
ဘယ်နှ(အမေးနဝိ) ၂၃။ မြန်မာအသတ် ၃၊၄။
ဘယ်နှယောက်(အမေးနဝိ) ၂၃။ မှ(ကန့်သတ်ချက်ပြသမ်) ၅၈။
ဘယ်လို(အမေးနဝိ) ၂၃။ မှ(ထွက်ခွာရာပြဝိ) ၄၁။
စာမျက်နှာ စာမျက်နှာ
မှ(အချိန်ပြသမ်) ၅၅။ ရန်အလို့ငှာ(အကျိုးမျှော်ပြသမ်) ၅၆။
မှစ၍(အချိန်ပြသမ်) ၅၅။ ၍(တစ်ခုပြီးတစ်ခုပြသမ်) ၆၀။
မှာ(ကတ္တားဝိ) ၄၁။ ၍(အကြောင်းပြသမ်) ၁၇။
မှာ(န-ဝိ) ၇၈။ ရွေးချယ်သမ္ဗန္ဓ ၅၄၊၅၈။
မှာ(နေရာပြဝိ) ၄၃။ ရှာ(ကြိထောက်စည်း) ၆၂၊၆၄။
မှာ(အချိန်ပြဝိ) ၄၃။
ရှေ့နှင့်ကြားပစ္စည်းဆက်ကြိယာ
ဝိသေသန ၃၁၊၃၅။
မှု(ကြိ-နပုဒ်ပြောင်းစည်း) ၇၁။ ရှေ့ရှုရာပြဝိဘတ် ၄၀၊၄၁။
မှု(ဂုဏ်ရည်ပြနပုဒ်ပြောင်းစည်း) ၇၂။ ရှင်(ဝါကျနောက်လိုက်စည်း) ၇၀။
မှု(စည်း) ၁၃၊၁၄။ လ
ယ လား(အမေးစည်း) ၆၂။
ယပင့် ၁၊၂။ လေ(ဝါကျနောက်လိုက်စည်း) ၇၀။
ယှဉ်တွဲပြဝိဘတ် ၄၀၊၄၅။
လေကွယ်(ဝါကျနောက်လိုက်စ
ည်း) ၇၀၊၇၁။
ရ လဲ(အမေးစည်း) ၆၂။
ရ(ကြိထောက်စည်း) ၆၄၊၆၉။ လော(အမေးစည်း) ၆၂။
ရရစ် ၁၊၂။ လော့(စေခိုင်းဝိ) ၅၁။
ရအောင်(ညှိနှိုင်းဝိ) ၅၁။ လို့(စည်း) ၆၃။
ရက်(ကြိထောက်စည်း) ၆၄၊၆၈။ လို့(ဝါကျနောက်လိုက်စည်း) ၇၀။
ရင်း(တစ်ပြိုင်နက်ပြသမ်) ၅၉။ လို့(အကြောင်းပြသမ်) ၅၇။
ရင်း(အချိန်ပြသမ်) ၅၅။ လို့တုံး(အမေးစည်း) ၆၃။
ရစ်(ကြိထောက်စည်း) ၆၄၊၆၈၊၆၉။ လို့လား(အမေးစည်း) ၆၃။
ရည်စူးချက်ပြဝိဘတ် ၄၁၊၄၅။ လို့လဲ(အမေးစည်း) ၆၃။
ရန်(ကြိ-နပုဒ်ပြောင်းစည်း) ၇၁။ လက်ခံပြဝိဘတ် ၄၀၊၄၃။
ရန်(စည်း) ၁၃။ လိုက်-လိုက်(စည်း) ၃၆။
ရန်(အကျိုးမျှော်ပြသမ်) ၅၆၊၈၃၊၈၄။ လိုက်လျောပြဝိဘတ် ၄၀၊၄၄။
ရန်အတွက်(အကျိုးမျှော်ပြသမ်) ၅၆။ လင့်ကစား(ဆန့်ကျင်ပြသမ်) ၅၅။
စာမျက်နှာ စာမျက်နှာ
လည်း ...လည်း
(ပေါင်းစည်းပြသမ်) ၅၇၊၅၈။ သမျှ(အချိန်ပြသမ်) ၅၅။
လတ္တံ့(အနာဂတ်ကာလပြကြိဝိ) ၅၀။ သရသံ ၃။
လိမ့်မည်(အနာဂတ်ကာလပြကြိ
-ဝိ) ၅၀။ သလို(နှိုင်းယှဉ်ပြသမ်) ၅၄၊၅၇။
လုံးလုံး(အချိန်ဆက်တိုက်ပြဝိ) ၄၆။ သလောက်(ပမာဏပြသမ်) ၈၈။
လျက်(တစ်ပြိုင်နက်ပြသမ်) ၅၈၊၅၉။
သာမက...လည်း
(ပေါင်းစည်းပြသမ်) ၅၇၊၅၈။
လျက်နှင့်(ဆန့်ကျင်ပြသမ်) ၅၅။
သာမဟုတ်...လည်း
(ပေါင်းစည်းပြသမ်) ၅၇၊၅၈။
လွန်း(ကြိထောက်စည်း) ၆၂၊၆၈။ သေး(ကြိထောက်စည်း) ၆၄၊၆၈။
လှ(ကြိထောက်စည်း) ၆၂၊၆၈။ သော(နဝိပုဒ်ပြောင်းစည်း) ၇၁၊၇၂။
လျှင်(ကန့်သတ်ချက်ပြသမ်) ၅၈ သောကြောင့်(အကြောင်းပြသမ်) ၅၇၊၈၄။
လျှင်သော်လည်းကောင်း...လ
ျှင် သော်လည်းကောင်း
(ကန့်သတ်မဲ့ပြသမ်)
၅၉၊၈၇၊၈၈။ သောအခါ(အချိန်ပြသမ်) ၅၅၊၈၂။
ဝ သော်လည်း(ဆန့်ကျင်ပြသမ်) ၅၅၊၈၁။
ဝဆွဲ ၁၊၂။
သော်လည်းကောင်း...သော်လည်းေ
ကာင်း (ကန့်သတ်မဲ့ပြသမ်) ၅၉။
ဝါကျကဏ္ဍ ၇၆၊၇၇။
သော်လည်းကေင်း၊
မ...သော်လည်းကောင်း
(ကန့်သတ်မဲ့ပြသမ်)
၅၉။
ဝါကျဆက်သမ္ဗန္ဓ ၅၄။ သို့(ဆိုက်ရောက်ပြသမ်) ၄၂။
ဝါကျနောက်လိုက်ပစ္စည်း ၆၂၊၇၀။ သို့(ရှေးရှုရာပြသမ်) ၄၁။
ဝါကျရော ၇၆။ သို့ဖြစ်၍(အကြောင်းပြသမ်) ၅၇။
ဝါကျရိုး ၇၆။ သို့မဟုတ်(ရွေးချယ်ပြသမ်) ၅၈။
ဝိဘတ် ၄၀။ သို့ရာတွင်(ဆန့်ကျင်ပြသမ်) ၅၅။
ဝံ့(ကြိထောက်ပစ္စည်း) ၆၄၊၆၆။ သို့သော်လည်း(ဆန့်ကျင်ပြသမ်) ၅၅။
ဝယ်(နေရာပြဝိ) ၄၃။ သင်္ကေတအက္ခရာ ၁။
ဝယ်(အချိန်ပြဝိ) ၄၃ သင်္ချာနာမဝိသေသန ၂၀၊၂၁။
သ သင်္ချာနာမ်စား ၁၇။
သကဲ့သို့(နှိုင်းယှဉ်ပြသမ်) ၅၇၊၈၅။ သင့်(ကြိထောက်စည်း) ၆၄၊၆၈။
သဖြင့်(အကြောင်းပြသမ်) ၅၇၊၈၄။ သည်(ကတ္တားဝိ) ၄၁။
စာမျက်နှာ စာမျက်နှာ
သည်(ပစ္စုပ္ပန်ကာလပြကြိ-ဝိ) ၄၈၊၄၉။
အခြေအနေပြကြိယာဝိသေ
သန
၂၉။
သည်(အတိတ်ကာလပြကြိ-ဝိ) ၄၉၊၅၀။ အငြင်းပြပစ္စည်း ၆၂၊၆၉။
သည့်(နဝိပုဒ်ပြောင်းစည်း) ၇၁၊၇၂။ အစုပြနာမ် ၉။
သမ္ဗန္ဓ ၅၄။ အစဉ်ပြသင်္ချာနာမဝိသေသန ၂၁၊၂၂။
သွား(ကြိထောက်စည်း) ၆၄၊၆၈၊၆၉။ အညွှန်းနာမဝိသေသန ၂၀။
ဟ အညွှန်းနာမ်စား ၁၇။
ဟထိုး ၁၊၂။
အ-တ(ကြိဝိပုဒ်ပြောင်းစည်း
)
၇၃။
အ အ-တ(စည်း) ၃၅။
အ(စည်း) ၁၃၊၁၄၊၃၂။ အတိုင်း(လိုက်လျောပြဝိ) ၄၄။
အ(ကြိ-နပုဒ်ပြောင်းစည်း) ၇၁။
အတိတ်ကာလပြကြိယာဝိဘ
တ် ၄၇၊၄၉။
အ(ကြိဝိပုဒ်ပြောင်းစည်း) ၇၃။ အတွက်(ရည်စူးချက်ပြဝိ) ၄၅။
အ(ဂုဏ်ရည်ပြနပုဒ်ပြောင်းစည်း) ၇၂။ အထိ(ဆိုက်ရောက်ရာပြဝိ) ၄၂။
အကျိုးမျှော်ပြကြိယာဝိသေသန
ဝါကျကဏ္ဍ ၈၁၊၈၃၊၈၄။ အထဲမှ(ခွဲထုတ်ရာပြဝိ) ၄၅။
အကျိုးမျှော်ပြသမ္ဗန္ဓ ၅၄၊၅၆။ အထဲမှာ(ခွဲထုတ်ရာပြဝိ) ၄၅။
အကြောင်းပြ ကြိယာဝိသေသန
ဝါကျကဏ္ဍ ၈၁၊၈၄၊၈၅။ အဓိပ္ပာယ်ဆက်သမ္ဗန္ဓ ၅၄။
အကြောင်းပြဝိဘတ် ၄၃။
အနာဂတ်ကာလပြကြိယာဝိ
ဘတ် ၄၇၊၅၀။
အကြောင်းပြသမ္ဗန္ဓ ၅၄၊၅၇။ အနက်(ခွဲထုတ်ရာပြဝိ) ၄၅။
အခါတိုင်း(အချိန်ပြသမ်) ၅၅။
အနည်းငယ်(ပမာဏပြသင်္ချာ
နဝိ) ၂၅။
အချို့(ပမာဏပြသမ်) ၁၈။
အပြင်...လည်း
(ပေါင်းစည်းပြသမ်) ၅၇၊၅၈။
အချို့(ပမာဏပြ သင်္ချာနဝိ) ၂၂၊၂၅။ အဖို့(ရည်စူးချက်ပြဝိ) ၄၅။
အချိန်ဆက်တိုက်ပြ ဝိဘတ် ၄၁၊၄၆။ အဘယ်(အမေးနဝိ) ၂၃။
အချိန်ပြ ကြိယာဝိသေသန ၂၉။
အဘယ်ကဲ့သို့သော(အမေးန
ဝိ) ၂၃။
အချိန်ပြ ကြိယာဝိသေသန
ဝါကျကဏ္ဍ ၈၁၊၈၂၊၈၃။
အဘယ်ကြောင့်ဆိုသော်(အေ
ကြာင်းပြသမ်) ၅၇။
အချိန်ပြဝိဘတ် ၄၀၊၄၃။ အဘယ်မျှ(အမေးနဝိ) ၂၃။
အချိန်ပြသမ္ဗန္ဓ ၅၄၊၅၅။
အမူအရာပြကြိယာဝိသေသန
ဝါကျ ၂၉။
စာမျက်နှာ စာမျက်နှာ
အမူအရာပြကြိယာဝိသေသန
ဝါကျကဏ္ဍ ၈၁၊၈၉။ အလျောက်(လိုက်လျောပြဝိ) ၄၄။
အမေးကြိယာဝိသေသန ၂၇၊၂၉။ အ-ဝဂ် ၄။
အမေးနာမဝိသေသန ၂၀၊၂၃၊၂၆၊
၂၇။
အသတ် ၃၊၈။
အမေးနာမ်စား ၁၇။ အသုံးခံပြဝိဘတ် ၄၀၊၄၂။
အမေးပစ္စည်း ၆၂၊၆၃။ အ-အ(ကြိ-နပုဒ်ပြောင်းစည်း) ၇၁။
အမိန့်ချဝိဘတ် ၅၁၊၅၂။ အား(လက်ခံပြဝိ) ၄၃။
အများ(ပမာဏပြသင်္ချာနဝိ) ၂၂။ အားလုံး(ပမာဏပြသင်္ချာနစ) ၂၂၊၂၅။
အများစု(ပမာဏပြသင်္ချာနစ) ၁၈။ အားလုံး(ပမာဏပြသင်္ချာနဝိ) ၂၂၊၂၅။
အများဆိုင်နာမ် ၉။ အားလျော်စွာ(လိုက်လျောပြဝိ) ၄၄။
အမျိုးအစားပြကြိယာဝိဘတ် ၄၆၊၅၁။ ၏(ပိုင်ဆိုင်ခြင်းပြဝိ) ၄၄။
အမှီဝါကျကဏ္ဍ ၇၇၊၈၉။ ၏(ပစ္စုပ္ပန်ကာလပြကြိ-ဝိ) ၄၇၊၄၈။
အမှီခံဝါကျကဏ္ဍ ၅၀။ ၏(အတိတ်ကာလပြကြိ-ဝိ) ၄၉၊၅၀။
အရ(လိုက်လျောပြဝိ) ၂၁၊၂၄။ ဦး(ကြိထောက်စည်း) ၆၄၊၆၈။
အရေအတွက်ပြသင်္ချာနာမဝေိ
သသန
၂၁၊၂၄။ အံ့(အနာဂတ်ကာလပြကြိ-ဝိ) ၅၀။
အရေအတွက်ပြသင်္ချာနာမ်စား ၂၁။ အံ့သောငှာ(အကျိုးမျှော်ပြသမ်) ၅၆။
အလို့ငှာ(ရည်စူးချက်ပြဝိ) ၁၇၊၁၈၊၂၄။ အောင်(အကျိုးမျှော်ပြသမ်) ၅၆၊၈၃။
အလိုက်(လိုက်လျောပြဝိ) ၄၄။ အပ်(ကြိထောက်စည်း) ၆၄၊၆၈။
စာရိုက်သူ - မယု